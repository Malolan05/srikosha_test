{
    "metadata": {
        "scripture_name": "Brahma Sūtras (Adhyāya 2)",
        "slug": "brahma-sutra-adhyaya-two",
        "author": "Śrī Bādarāyaṇa Vyāsa",
        "year_of_composition": "Dvāpara Yuga",
        "category": "Vedānta",
        "description": "The Brahma Sūtras with the commentaries of Śrī Vaiṣṇava Ācāryas",
        "language": "Sanskrit",
        "total_chapters": 4,
        "total_verses": 33
    },
    "content": {
        "title": "Brahma Sutras with Commentaries",
        "sections": [
            {
                "title": "Pada 1",
                "number": 1,
                "verses": [
                    {
                        "verse_number": 1,
                        "original_text": "Adhikarana 2.1.1 स्मृत्यधिकरणम्\nस्मृत्यनवकाशदोषप्रसङ्ग इति चेन्नान्यस्मृत्यनवकाशदोषप्रसङ्गात् ॥2.1.1॥\nइतरेषां चानुपलब्धेः॥2.1.2॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.1.1 स्मृत्यधिकरणम्\nप्रथमाध्याये प्रत्यक्षादिप्रमाणगोचरादचेतनात् तत्संसृष्टात्तद्वियुक्त्ताच्च चेतनात् अर्थान्तरभूतं निरस्तनिखिलाविद्याद्यपुरुषार्थगन्धं अनन्तज्ञानानन्दैकतानं अपरिमितोदारगुणसागरं निखिलजगदेककारणं सर्वान्तरात्मभूतं ब्रह्म वेदान्तवेद्यमित्युक्त्तम्। अनन्तरमस्यार्थस्य सम्भावनीयसमस्तप्रकारदुर्धर्षणत्वप्रतिपादनाय द्वितीयोऽध्याय आरभ्यते। प्रथमं तावत् कपिलस्मृतिविरोधाद्वेदान्तानां अतत्परत्वमाशङ्कय तन्निराक्रियते। कथं स्मृतिविरोधाच्छ्रुतेरन्यपरत्वम् ? उक्त्तं हि \"विरोधे त्वनपेक्ष्यं स्यात्\" इति श्रुतिविरुद्धायाः स्मृतेरनादरणीयत्वम्। सत्यम्, \"औदुम्बरीं स्पृष्ट्वोद्गायेत्\" इत्यादिषु स्वत एवार्थनिश्चयसम्भवात् तद्विरुद्धा स्मृतिरनादरणीयैव; इह तु वेदान्तवेद्यतत्त्वस्य दुरवबोधत्वेन परमर्षिप्रणीतस्मृतिविरोधे सति अयमर्थ इति निश्चयात् योगास्मृत्या श्रुतेरतत्परत्वोपपादनमविरुद्धम्। एतदुक्त्तं भवति - प्राचीनभागोदितनिखिलाभ्युदयसाधनभूताग्निहोत्रदर्शपूर्णमासज्योतिष्टोमादिकर्माणि यथावदभ्युपगच्छता श्रुतिस्मृतीतिहासपुराणेषु \"ऋषिं प्रसूतं कपिलम्\" इत्यादिवाक्यैराप्तत्वेन सङ्कीर्तितेन परमर्षिणा कपिलेन परमनिःश्रेयसतत्साधनावबोधित्वेन उपनिबद्धस्मृत्युपबृंहणेन विना अल्पश्रुतैर्मन्दमतिभिः वेदान्तार्थनिश्चयायोगात् यथाश्रुतार्थग्रहणे चाप्तप्रणीतायास्साङ्खयस्मृतेः सकलाया एव अनवकाशप्रसङ्गाच्च स्मृतिप्रसिद्ध एवार्थो वेदान्तवेद्य इति बलादभ्युपगमनीयमिति। न च वाच्यं मन्वादिस्मृतीनां ब्रह्मैककारणत्ववादिनीनामेवं सत्यनवकाशत्वदोषप्रसङ्ग इति; धर्मप्रतिपादनपरप्राचीनभागोपबृंहण एव सावकाशत्वात्। अस्यास्तु कृत्स्नाया स्तत्त्वप्रतिपादनपरत्वात्तथानभ्युपगमे निरवकाशत्वमेव स्यात्। तदिदमाशङ्कते - स्मृत्यनवकाशदोषप्रसङ्ग इति चेदिति। तत्रोत्तरम्- नान्यस्मृत्यनवकाशदोषप्रसङ्गादिति। अन्या हि मन्वादिस्मृतयो ब्रह्मैककारणतां वदन्ति; यथाह मनुः - \"आसीदिदं तमोभूतम्\" इत्यारभ्य \"ततः स्वयम्भूर्भगवानव्यक्त्तो व्यञ्जयन्निदम्। महाभूतादिवृत्तौजाः।\n\"प्रादुरासीत्तमोनुदः\" \"सोऽभिध्याय शरीरात्स्वात् सिसृक्षुविर्विधाः प्रजाः। अप एव ससर्जादौ तासु वीर्यमपा सृजत्\"इति। भगवद्गीतासु च \"अहं कृत्स्नस्य जगतः प्रभवः प्रलयस्तथा\" \"अहं सर्वस्य प्रभवो मत्तस्सर्वं प्रवर्तते\" इति च। महाभारते \"कुतः सृष्टमिदं सर्वं जगत्स्थावरजङ्गमम्। प्रलये च कमभ्येति तन्मे ब्रूहि पितामह\" इति पृष्ट आह \"नारायणो जगन्मूर्तिरनन्तात्मा सनातनः\" इति। तथा \"तस्मादव्यक्त्तमुत्पन्नं त्रिगुणं द्विजसत्तम\" इति, \"अव्यक्त्तं पुरुषे ब्रह्मन्निष्क्रिये सम्प्रलीयते\" इति च। आह च भगवान्पराशरः \"विष्णोस्सकाशादुद्भूतं जगत्तत्रैव च स्थितम्, स्थितिसंयमकतर्ासौ जगतोऽस्य जगच्च सः\" इति। आह चापस्तम्बः \"पूः प्राणिनः सर्व एव गुहाशयस्य अहन्यमानस्य विकल्मषस्य\" इत्यारभ्य \"तस्मात्कायाः प्रभवन्ति सर्वे स मूलं शाश्वतिकस्स नित्यः\" इति। यदि कपिलस्मृत्या वेदान्तवाक्यार्थव्यवस्था स्यात्, तदैतासां सर्वासां स्मृतीनामनवकाशत्वरूपा महान् दोषः प्रसज्येत। अयमर्थः- यद्यपि वेदान्तवाक्यानाम् अतिक्रान्तप्रत्यक्षादिसकलेतरप्रमाणसम्भावनाभूमिभूतार्थप्रतिपादनपरत्वात् तत्तदर्थवैशद्यायाल्पश्रुतानां तदर्थानुसारिणीनामाप्ततमप्रणीतानां बह्वीनां स्मृतीनां तदुपबृंहणाय प्रवृत्तानामनवकाशत्वं मा प्रसाङ्क्षीदिति श्रुतिविरुद्धार्था कपिलस्मृतिरुपेक्षणीया। उपबृंहणं च श्रुतिप्रतिपन्नार्थविशदीकरणम्; तच्च विरुद्धार्थया स्मृत्या न शक्यते कर्तुम्। न चैतासां स्मृतीनां प्राचीनभागोदितधर्मांशविशदीकरणेन सावकाशत्वम्; परब्रह्मभूतपरमपुरुषाराधनत्वेन धर्मान्विदधतीनामेतासामाराध्य भूतपरमपुरुषप्रतिपादनाभावे सति तदाराधनभूतधर्मप्रतिपादनासम्भवात्। तथा हि परमपुरुषाराधनरूपता सर्वेषां कर्मणां स्मर्यते \"यतः प्रवृत्तिर्भूतानां येन सर्वमिदं ततम्। स्वकर्मणा तमभ्यर्च्य सिद्धिं विन्दति मानवः\" \"ध्यायेन्नारायणं देवं स्नानादिषु च कर्मसु। ब्रह्मलोकमवाप्नोति न चेहावर्तते पुनः \"यैस्स्वकर्मपरैर्नाथ नरैराराधितो भवान्। ते तरन्त्यखिलामेतां मायामात्मविमुक्त्तये\" इति। न चैहिकामुष्मिकसांसारिकफलसाधनकर्मप्रतिपादनेनतासां सावकाशत्वम्; यतस्तेषामपि कर्मणां परमपुरुषाराधनत्वमेव स्वरूपम्; यथोक्त्तं \"येऽप्यन्यदेवताभक्तता यजन्ते श्रद्धयाऽन्विताः। तेऽपि मामेव कौन्तेय यजन्त्यविधिपूर्वकम्। अहं हि सर्वयज्ञानां भोक्त्ता च प्रभुरेव च। न तु मामभिजानन्ति तत्त्वेनातश्च्यवन्तिते\" इति; तथा \"यज्ञैस्त्वमिज्यसे नित्यं सर्वदेवमयाच्युत। हव्यकव्यभुगेकस्त्वं पितृदेवस्वरूपधृक्\" इति। यदुक्त्तं \"ऋषिं प्रसूतं कपिलम्\" इति कपिलस्याप्ततया सङ्कीर्तनात्तत्स्मृत्यनुसारेण वेदान्तार्थव्यवस्तापनं न्याय्यमिति; तदसत्, बृहस्पतेः श्रुतिस्मृतिषु सर्वेषामतिशयितज्ञानानां निदर्शनत्वेन सङ्कीर्तनात्तत्प्रणीतेन लोकायतेन श्रुत्यर्थव्यवस्थापनप्रसक्त्तेरिति।\nअथ स्यात्, कपिलस्य स्वयोगमहिम्ना वस्तुयाथात्म्योपलब्धेस्तत्स्मृत्यनुसारेण वेदान्तार्थो व्यवस्थापयितव्य इति; अत उत्तरं पठति  चशब्दस्तु शब्दार्थश्चोदिता शङ्कानिवृत्त्यर्थः। इतरेषाम्- मन्वादीनां बहूनां स्वयोगमहिमसाक्षात्कृतपरावरतत्त्वयाथात्म्यानां निखिलजगद्भेषजभूतस्ववाक्यतया \"यद्वै किञ्चन मनुरवदत्तद्भेषजम्\" इति श्रुतिप्रसिद्धानां कपिलदृष्टप्रकारेण तत्त्वानुपलब्धेः श्रुतिविरुद्धाकपिलोपलब्धिर्भ्रान्तिमूलेति न तया यथोक्त्ता वेदान्तार्थश्चालयितुं शक्य इति सिद्धम्॥ इति स्मृत्यधिकरणम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.1.1 स्मृत्यधिकरणम्\nवेदान्तानां समस्तचिदचिद्वस्तुविलक्षणास्पृष्टहेयगन्धसर्वज्ञताद्यनन्तकल्याणगुणाकरब्रह्मैकपरत्वं प्रतिपादितं कापिलस्मृतिविरोधेन चालयितुं शक्यम्, उत नेति संशयः । शक्यमिति पूर्वः पक्षः । श्रुतिविरुद्धायाः स्मृतेरनादरणीयत्वे स्थितेऽपि, वेदान्तवेद्यार्थस्य दुर्ग्रहत्वेन अल्पश्रुतैर्मन्दमतिभिराप्तप्रणीतस्मृत्युपबृंहणेन विना तेषां निश्चयो नोपपद्यते । कपिलस्मृतिः केवलतत्त्वपरेति तयैव ह्युपबृंहणं न्याय्यम् । अन्यथा आप्तप्रणीतायाः केवलतत्त्वपरायास्तस्या अनवकाशप्रसङ्ग इति वेदान्तवेद्यं जगत्कारणं प्रधानम् । राद्धान्तस्तु - वेदान्तस्योपबृंहणापेक्षत्वेऽप्याप्ततममन्वादिस्मृतिभिः वेदान्ताविरोधिनीभिरेवोपबृंहणं न्याय्यम्, अन्यथा तासां बह्वीनामनवकाशप्रसङ्गो महानयं दोषस्स्यात् । न च तासां धर्मप्रतिपादनांशोपबृंहणत्वेन सावकाशत्वम्, यतो धर्माणामपि स्वरूपं परब्रह्मभूतपरमपुरुषाराधनत्वम् 'इष्टापूर्तं बहुधा जातं जायमानं विश्वं बिभर्ति भुवनस्य नाभिः । तदेवाग्निस्तद्वायुस्तत्सूर्यस्तदु चन्द्रमाः', 'यज्ञैस्त्वमिज्यसे नित्यं सर्वदेवमयाच्युत' इत्यादिश्रुतिस्मृतिभिः । सूत्रमपि व्याख्यातम् ॥ \nअतीन्द्रियार्थसाक्षात्कारसमर्थस्य कपिलस्य वेदान्तानां ब्रह्मपरत्वानुपलब्धेः प्रधानपरत्वमेवाश्रयणीयमित्यत उत्तरं पठति - इतरेषां चानुपलब्धेः। (2-1-2) इतरेषां मन्वादीनां वेदविदग्रेसराणां सर्वातीन्द्रियार्थसाक्षात्कारसमर्थानां प्रधानपरत्वानुपलब्धेर्ब्रह्मपरत्वोपलब्धेश्च ब्रह्मपरत्वमेवाश्रयणीयम्; वेदान्तप्रतिपन्नार्थविरुद्धायास्तु कपिलोपलब्धेर्भ्रान्तिमूलत्वं कल्पयितव्यम्॥ इति स्मृत्यधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.1.1 स्मृत्यधिकरणम्\nउपबृंहणापेक्षे सति, कपिलस्मृत्युपबृंहणेन वेदान्तार्थः प्रधानकारणवाद इत्यनभ्युपगमे कपिलस्मृतेरुपबृंहणानन्वयेनानवकाशप्रसक्तिरिति चेत्; न, अन्यासां  वेदान्ताविरोधिनीनां बह्वीनां मन्वादिस्मृतीनामनवकाशप्रसक्तेः । वेदस्योपबृंहणापेक्षत्वेऽप्यनन्यपराविरुद्धानेकस्मृतिषु सतीषु, विरुद्धाया वेदोदितार्थ विशदीकरत्वाभावेन तस्या उपबृंहणत्वमन्याय्यमित्यर्थः ॥\nयोगीन्द्रकपिलस्य तथानुपलब्धेः कथं स्मृत्यन्तरं न्याय्यमिति चेत्, तत्राह - वेदार्थसाक्षात्कारचतुरमन्वादियोगीन्द्राणां कपिलदृष्टार्थानुपलब्धेः कपिलोपलब्धिर्भ्रम एव ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.1.1 स्मृत्यधिकरणम्\n॥ स्मृत्यनवकाशदोषप्रसङ्ग इति चेन्न अन्यस्मृत्यनवकाशदोषप्रसङ्गात् ॥ प्रथमद्वितीयाध्याययोः सङ्गतिज्ञापनार्थं प्रथमाध्यायपादचतुष्टर्यार्थस्य सङ्ग्रहेण ज्ञापनार्थं च प्रथमाध्यायार्थं सङ्ग्रहेणाह - प्रथमेऽध्याय इत्यादिना । प्रत्यक्षादिप्रमाणगोचरादित्यनेनर्शक्षत्यानन्दमयाधिकरणयोः पौर्वापर्यहेतुर्विवक्षितः । आदिशब्दोऽनुमानपरः, प्रत्यक्षपृथिव्यादीनामनुरूपं कारणं ह्यनुमीयते, तस्मादचेतनस्य प्रथमं बुद्धिस्थतया तन्निरास इत्यर्थः । अर्थान्तरत्वमुपपादयति - निरस्तेति । मुक्त्तव्यावृत्त्यर्थं निरस्तनिखिलाविद्याद्यपुरुषार्थगन्धमित्युक्त्तम् । धर्मिस्वरूपमाह - अनन्तेति । सागरशब्देन समूहो विवक्षितः । अपरिमितः उदारगुणसागरो यस्येति बहुव्रीहिः । निखिलजगदेककारणम्- आकाशादेरपि कारणम्, निमित्तोपादानरूपोभयविधकारणं चेत्यर्थः । जगत्कारणत्वे पूर्वोक्त्तहेयप्रत्यनीकत्वानुपपत्तिमाशङ्क्याह- सर्वान्तरात्मभूतमिति । एवं प्रथमाध्यायार्थमुक्तवा द्वितीयाध्यायार्थमाह - अनन्तरमिति । प्रसक्त्तविरोधो हि परिहार्यः, अतो विरोधप्रसङ्गमाह - सम्भावनीयेति । समस्तप्रकारशब्देन पादचतुष्टयेऽपि ये विरोधावतरणमुखभेदाः ते विवक्षिताः । प्रथमेऽध्यायेऽयोगान्ययोगव्यवच्छेदमुखेन वेदान्तवाक्यानां ब्रह्मैककारणतापरत्वं वाक्यतात्पर्यपर्यालोचनया समर्थितम् । अथ द्वितीयेऽध्याये बाह्यतर्कविरोधपरिहार उच्यत इत्यर्थः । पादार्थो द्वितीयपादसङ्गत्यर्थं वक्ष्यते, तस्मात् प्रथमाधिकरणकृत्यमाह - प्रथमं तावदिति । प्रथमाध्यायनिरूपितं कारणत्वं विषयः, कपिलमन्वादिस्मृतिविप्रतिपत्तेः संशयः, अत्रैवं विचारः, किं ब्रह्मणो जगत्कारणत्वं चालयितुं शक्यते, न वा? इति । तदर्थं किं वेदान्तवाक्यानि ब्रह्मकारणत्वपराणि, उतान्यपराणि ? इति ।\nतदर्थं साङ्खयस्मृतिविरोधो वेदान्तवाक्यानां अतत्परत्वमा\nपादयति, नेति । तदर्थं साङ्खयस्मृत्या वेदान्तोपबृह्मणं कायर्म्, उत मन्वादिस्मृत्या ? इति । तदर्थं किं साङ्खयस्मृतिः किं भ्रान्तिमूला, उत न? इति । यदा न भ्रान्तिमूला तदा तया वेदान्तानामुपबृह्मणीयत्वेन तद्विरोधात्तेषामन्यपरत्वात् ब्रह्मकारणत्वं चालयितुं शक्यमिति । यदा भ्रान्तिमूला तदा तया तेषामनुपबृह्मणीयत्वात्तद्विरोधे तेषामन्यपरत्वाभावात् ब्रह्मकारणत्वमविचाल्यमिति । अधिकरणारम्भमाक्षिपति - कथमिति । कथंशब्दः क्षेपे, हेतुमाह - उक्त्तमिति । हिर्हेतौ । \"विरोधे त्वनपेक्ष्यं स्यादसति ह्यनुमान\"मिति सूत्रम् प्रत्यक्षश्रुतिविरुद्धं स्मृतिवचनमनपेक्ष्यम्- अनादरणीयम् स्मृतेरपि श्रुतिमूलत्वानुमानात् आदरणीयत्वमित्यत्राह असति ह्यनुमानमिति । असति प्रत्यक्षश्रुतिविरोधे हि स्मृतिमूलश्रुत्यनुमानमित्यर्थः । तदेतदभिप्रेत्याह - उक्त्तं हीति । परिहरति - सत्यमिति सत्यम् तत्र श्रुतिविरोधात्स्मृतेरनादरणीयत्वमुक्त्तमेव, अत्र तु विशेषोऽस्तीत्यर्थः । औदुम्बरीमित्यादि - \"औदुम्बरीं स्पृष्ट्वोद्गाये\"दिति श्रुतिः, \"औदुम्बरी सर्वा वेष्टयितव्ये\"तिस्मृतिः । अत्रायं विवक्षितो भेदः, औदुम्बरीमित्यादिषु प्रत्यक्षश्रुतेरर्थो न नानाशिरस्कः, अपि तु एकरूप एव प्रतीयते । अतः तत्र प्रत्यक्षश्रुतेरव्याकुलत्वेन स्मृतिन्यायनिरपेक्षं स्वत एवार्थो निश्चेतुं शक्यते, तत्र विरुद्धार्था स्मृतिरुपेक्ष्या । वेदान्तवाक्येषु नानाशिरस्कतयार्थः प्रतीयते । अतो व्याकुलत्वाद्वेदान्तवाक्यानामर्थः स्मृतिन्यायनिरपेक्षं स्वतो निश्चेतुं न शक्यते, श्रुतेरयमर्थ इति निश्चिते सति स्मृतेरनादरणीयत्वम्, स च स्वतो दुर्निश्चय इति तदर्थं स्मृत्यपेक्षा । प्रथमाध्यायोक्त्ततर्कैः अर्थो निश्चित इति चेन्न; वचनविरोधे न्यायस्य दुर्बलत्वात् । अतः स्मृत्यैवार्थे निश्चिते तद्विरुद्धस्तर्क आभासः स्यात्, अतः स्मृतिवचनविरुद्धन्यायेन श्रुत्यर्थो न निर्णेतव्यः, स्मृतिवचनेनैव तु निर्णेतव्य इतीममर्थभिप्रेत्याह - स्वत एवार्थनिश्चयसम्भवात् वेदान्तवेद्यतत्त्वस्य दुरवबोधत्वेनेति - कपिलस्य परमर्षित्वे किं प्रमाणम्? तथा सत्यपि तादृशबृहस्पत्याद्युक्त्तलोकायतादिवदनादरणीयम् श्रुतेः स्मृत्यपेक्षा च नास्ति, न्यायेनैव निरपेक्षत्वादित्यत्राह - एतदुक्त्तमिति । ज्योतिष्टोमादिकर्माणि यथावदभ्युपगच्छतेत्यनेन लोका\nयतव्यावृत्तिरुक्त्ता । \"ऋषिं प्रसूतं कपिलम्\" इति तस्याप्तत्वे प्रमाणमुक्त्तम्, परमनिश्श्रेयसेत्यादिना अनन्यपरत्वमुक्त्तम् स्मृत्युपबृंहणेन स्मृतिरूपोपबृंहणेन । अल्पश्रुतैर्मन्दमतिभिरित्यनेन स्मृतिसापेक्षत्वमुक्त्तम्, अनन्तशाखानुगतस्य वाक्यार्थस्यैकदेशज्ञैर्दुरवबोधत्वादिति भावः । अन्यथाऽनिष्टमाह - यथाश्रुतेति । सकलाया इति सूचितमर्थं शङ्कोत्तरमुखेन विवृणोति - नचेति । न हि मन्वादिस्मृतेः कर्मपरत्वात्साकल्येनानवकाशत्वम्, साङ्खयस्मृतेर्निरवकाशत्वं न सह्यम्, आप्ततमत्वेन श्रुतिगतत्वात् अनन्तशाखानुगतवाक्यार्थस्य दुर्बोधत्वेनापेक्षितत्वाच्चेति ग्रन्थाभिप्रायः । पूर्वपक्षस्यानुत्सूत्रत्वमाह - तदिदमिति । परिहारखण्डमवतारयति - तत्रोत्तरमिति - काः पुनरन्याः स्मृतयः, कथं तासामनवकाशत्वमित्यत्राह - अन्या हीति । स्मृतिवचनं दर्शयति - यथाह मनुरिति - प्रलयावस्थाज्ञापनार्थमाह - आसीदिदं तमोभूतमित्यारभ्येति । भाष्ये- \"ततः स्वम्भूः\" \"सोऽभिध्याये\"तिश्लोकद्वयमुपात्तम्, तयोरर्थवैशद्यायासीदिदमित्यारभ्य सप्तश्लोकी व्याख्यायते; त इमे श्लोकाः \"आसीदिदं तमोभूतमप्रज्ञातमलक्षणम् । अप्रर्तर्क्यमविज्ञेयं प्रसुप्तमिव सर्वतः । ततः स्वयम्भूर्भगवानव्यक्त्तो व्यञ्जयन्निदम् । महाभूतादिवृत्तौजाः प्रादुरासीत्तमोनुदः । योऽसावतीन्द्रियग्राह्यः सूक्ष्मोऽव्यक्त्तः सनातनः । सर्वभूतमयोऽचिन्त्यः स एष स्वयमुद्बभौ । सोऽभिध्याय शरीरात्स्वात् सिसृक्षुर्विविधाः प्रजाः । अप एव ससर्जादौ तासु वीर्यमपासृजत् । तदण्डमभवद्धैमं सहस्रांशुसमप्रभम् । तस्मिन् जज्ञे स्वयं ब्रह्मा सर्वलोकपितामहः । आपो नारा इति प्रोक्त्ता आपो वै नरसूनवः । ता यदस्यायनं पुंसस्तेन नारायणः स्मृतः । यत्तत्कारणमव्यक्त्तं नित्यं सदसदात्मकम् । तद्विसृष्टः स पुरुषो लोके ब्रह्मेति कीर्त्यते\" इति । \"धर्मान्नो वक्त्तुमर्हसी\"ति मुनिभिः पृष्टो भगवान्मनुर्धर्मान् विक्षन् भगवदाराधनरूपस्य वर्णाश्रयधर्मस्याराध्यज्ञानसापेक्षत्वात् प्रथममाराध्यस्वरूपमाह- आसीदिदमित्यादिभिः श्लोकैः । तत्र परमकारणभूतस्यैव सर्वतादात्म्यसम्भवात् अग्नीन्द्रादिसर्वदेवतातादात्म्योपपत्त्यर्थं\n\"यतो वा इमानि\" इत्याद्यनुसारेण लक्षणं च विवक्षन् भगवतः परमकारणत्वं वक्त्तुं वेदान्तेषु सृष्टेः प्रलयपूर्वकत्वेन प्रतिपादितत्वात् प्रथमं प्रलयदशामाह- आसीदिति । अत्र सुबालोपनिषदर्थो भगवता मनुना अनुसन्धीयते, अतस्सुबालोपनिषदुक्त्तप्रकारेणात्र प्रलय उच्यते; तत्र हि \"पृथिव्यप्सु प्रलीयते\" इत्यादिना पृथिव्यादिक्रमेण तमः पर्यन्तप्रलय उक्त्तः । तमाह- इदं तमोभूतमासीदिति । तत्र पृथिव्यादीनां स्वकारणेषु लयो वैयधिकरण्येन प्रतिपादितः, \"तदेतदक्षयं नित्यं जगत् मुनिवराखिलम् । आविर्भावतिरोभावजन्मनाशविकल्पवत्\" इतिप्रक्रियया सत्कार्यवादकाष्ठामभिप्रेत्यसामानाधिकरण्येन इदं तमोभूतमित्युक्त्तम् । तमोभूतम्- तमोभाववत्, तमोऽवस्थमासीदित्यर्थः । \"तमसि लीयते\" इति निर्देशस्यायमर्थ इत्यभिप्रायः, यथाह भगवान् बादरायणपिता पराशरः \"अग्न्यवस्थे च सलिले वाय्ववस्थे च तेजसि\" इति । तमोऽवस्थस्य कारणस्य योग्यानुपलब्धिनिरस्तत्वशङ्काव्यावृत्त्यर्थमाह- अप्रज्ञातमिति । प्रकृष्टं ज्ञानमपरोक्षज्ञानम्, तेन विषयीकर्त्तुमशक्यमित्यर्थः । अयोग्यत्वादनुपलब्धिः, तस्मान्न योग्यानुपलब्धिरित्यभिप्रायः । अयोग्यत्वमुपपादयति -अलक्षणमिति । \"शब्दस्पर्शविहीनं तद्रूपादिभिरसंहित\"मित्युक्त्तप्रकारेण रूपादिलक्षणरहितत्वात्प्रत्यक्षयितमुयोग्यमित्यर्थः । कार्येषु रूपादिमत्त्वदर्शनात्कारणेनापि रूपादिविशेषगुणता भाव्यम्, अतो न यथोक्त्तकारणमुपपद्यत इत्यत्राह- अप्रतर्क्यमिति । प्रतर्कः- बाह्यतर्कः तदगोचरभूतम्; ते तर्काः कालात्ययापदिष्टा इति भावः । यद्वा अप्रज्ञातमिति प्रत्यक्षगोचरत्वस्योक्त्तत्वादप्रतर्क्यमित्यनुमानागोचरत्वमुक्त्तं स्यात् । \"तम एकीभवति\" इति वाक्योक्त्तमविभागावस्थत्वं तमसो दर्शयति- अविज्ञेयमिति । विज्ञानम्- विभागेन ज्ञानम् परस्माद्ब्रह्मणः पृथग्व्यपदेशानर्हावस्थां क्षीरे नीरमिव प्राप्तमित्यर्थः । स्वरूपैक्याशङ्कापरिहारार्थमाहप्रसुप्तमिव सर्वत इति । यथा सुषुप्तौ जीवस्य, परमात्मनः पृथग्व्यवहारानर्हावस्थापत्तिरेव, न तु स्वरूपैक्यम्; एवं चिदचिदात्मकस्य जगतो ब्रह्मणि पृथग्व्यवहारानर्हसंसर्ग एव, न स्वरूपैक्यमित्यर्थः । सुषुप्तौ सर्वथा साम्यव्यावृत्त्यर्थं - सर्वत इतिपदम् । यद्वा पूर्वमचिदंशप्रलयप्रकारः उक्त्तः, प्रसुप्तमिव सर्वत इति तु चिदंशप्रलयप्रकार उक्त्तः । तत इति, ततः- सर्गकाले प्राप्ते इत्यर्थः । \"सम्प्राप्ते सर्गकाले व्ययाव्ययौ\" इतिवत् भगवतः कारणान्तरसद्भावकृतोत्पत्तिप्रलयव्यावृत्त्यर्थमाह- स्वयम्भूरिति । परमकारणविषयो हि स्वयम्भूशब्दोऽवयवार्थपौष्कल्यान्नारायणपरो दृष्टः, यथा सभापर्वनि \"अव्यक्त्तोऽव्यक्त्तलिङ्गस्थो य एष भगवान् प्रभुः । पुरा नारायणो देवः स्वयम्भूः प्रपितामहः\" इत्यारभ्य \"ततः स भगवान् स्तोये ब्रह्माणमसृजत्स्वय\"मिति । मोक्षधर्मे च \"नारायणो जगन्मूर्ति\"रित्यारभ्य \"ततस्तेजोमयं दिव्यं पद्मं सृष्टं स्वयम्भुवा । तस्मात्पद्मात् समभवत् ब्रह्मा वेदमयो निधिः\" इति । आश्वमेधिके च \"विष्णुरेवादिसर्गेषु स्वयम्भूर्भवति प्रभुः\" इति च । अतोऽयं स्वयम्भूशब्दो नारायणविषयः, चतुमुर्खस्रष्टरि प्रयुक्त्तत्वात् प्रबन्धान्तरवचनैतत्प्रकरणानुगुण्यात् भगवच्छब्दसामानाधिकरण्याच्च । देवताविशेषनिर्णयार्थं कारणत्वोपयोगिगुणपौष्कल्यज्ञापनार्थं चाह- भगवानिति । \"तत्र पूज्यपदार्थोक्त्तिपरिभाषासमन्वितः ।\nशब्दोऽयं नोपचारेण अन्यत्र ह्युपचारतः\" इति वचनात् । इदं व्यञ्जयन्- व्यष्टिरूपकार्यजातं व्यञ्जयितुम् । \"लक्षणहेत्वोः प्रक्रियायाः\" इति शतृपत्ययः । महाभूतादिवृत्तौजाः- व्यष्टिकारणानि पृथिव्यादीनि महाभूतानि, आदिशब्देन तत्कारणभूतमहदहङ्कारौ गृह्येते, तेषु प्रवृत्तसङ्कल्पज्ञानरूपतेजाः । तदर्थमव्यक्त्तः प्रादुरासीत्, अर्श आद्यजन्तत्वात् पुल्लिङ्गता, अत्राक्षरावस्थाप्यर्थसिद्धा । \"महानव्यक्त्ते लीयते अव्यक्त्तमक्षरे लीयते अक्षरं तमसि लीयते\" इति हि क्रमः । पूर्वमविभक्त्ततमश्शरीरको भगवान् व्यष्ठिसृष्टिहेतुभूततन्मात्राहङ्कारसृष्टयर्थं स्वसङ्कल्पाद्विभक्त्ततमःशरीरकोऽक्षरावस्थापाप्तिपूर्वकमव्यक्त्तावस्थप्रकृतिशरीरकोऽभूदित्यर्थः । अव्यक्त्तशब्दमपि विवृण्वन् समष्टिव्यष्टिसृष्टिमनन्तरवर्त्तिनीं संक्षेपेणाह योऽसाविति । अतीन्द्रियग्राह्यः- इन्द्रियमतीत्य वर्तमानेन शास्त्रेणैव ग्राह्यः । यद्वा इन्द्रियग्राह्यादतीत्य वर्तमानः । इन्द्रियग्राह्यानतीत्य वर्तमानत्वं तुच्छस्याप्यस्तीति तद्य्वावृत्त्यर्थमाह सूक्ष्म इति । अत एवाव्यक्त्तः, न तुच्छतयेत्यर्थः । सनातनः- अव्यक्त्तशरीरकत्वेऽपि स्वयमप्रच्युतस्वभाव इत्यर्थः । स एष इति कार्यकारणयोरेकद्रव्यत्वं सूचितम्, स्वयमेव कार्यं कारणं चेन्निमित्तान्तरापेक्षा स्यादित्यत्राह स्वयमिति । मृत्कुलालादौ निमित्तोपादानयोभरेददर्शनादेकस्यैव निमित्तोपादानत्वे अनुपपन्ने इत्यत्राह अचिन्त्य इति । बाह्यतर्काः श्रुतिनिरस्ता इति भावः । सर्वभूतमय उद्बभौसर्वसमष्टिव्यष्टिरूप उद्बभौ । कार्यकारणयोरेकद्रव्यत्वे कार्यकारणवैषम्यं किमित्यत्राह उद्बभाविति । सूक्ष्म उद्बभावितिपदाभ्यां सूक्ष्मत्वस्थूलत्वे एव कार्यकारणदशावैषम्यम्, न तु द्रव्यभेद इत्युक्त्तं भवति, एवं संक्षेपेण समष्टिव्यष्टिसृष्टिमुक्तवा समष्टिसृष्टिं पृथगाह- सोऽभिध्यायेति । अभिध्यानम्- सङ्कल्पः । स्वरूपेणैव समष्टिव्यष्टिरूपेण परिणतश्चेद्भगवच्छब्दोक्त्तनिर्दोषत्वादिविरोध इत्यत्राह शरीरात्स्वादिति । शरीरशब्देन तमोऽव्यक्त्तावस्थं चित्संसृष्टमचिद्वस्तूच्यते । सिसृक्षुर्विविधाः प्रजाः- व्यष्टिसिसृक्षयेत्यर्थः । अत एव ससर्जादौ- अप्च्छब्दोऽण्डकारणसमस्ततत्त्वप्रदर्शनार्थः, पृथिवीमयस्याण्डस्यानन्तरकारणं ह्यापः, अतोऽप्शब्दनिर्देशः, अप इति व्याख्येयश्रुतिगताप्छब्दः स्मारितः, \"ता इमा आपः तद्धिरण्मयमण्डमभव\"दिति हि श्रुतिः । अप्छब्दार्थश्च पूर्वमेव महाभूतादिवृत्तौजा इत्यादिना व्याख्यातः, एवकारेण त्रिवृत्करणं व्यावर्त्यम्, अत्रिवृत्कृता आप इत्यर्थः । तासु वीर्यमपासृजत् वीर्यम्, त्रिवृत्करणजनितामण्डोत्पादनशक्त्तिं तास्वजनयदित्यर्थः । अत्र नानावीर्याः पृथग्भूता नाशक्नुवन्नित्याद्यनुसन्धेयम्; एवं समष्टिसृष्टिमुक्तवा अथ व्यष्टिसृष्टिमाह - तदण्डमिति । तत्- अण्डकारणतत्त्वजातम्; इतरहेयव्यावृत्त्यर्थमाह -\nसहस्रांशुसमप्रभमिति । तत्र चतुर्मुखसृष्टिमाहतस्मिन्निति । सर्वलोकपितामह इत्यनेन देवमनुष्यादीनां दक्षादयः स्रष्टारः, तेषां स्रष्टा चतुर्मुख इति भगवतोऽण्डान्तर्गतवस्तुसर्गः सद्वारक इत्युक्त्तं भवति । स्वयम् भगवान्नारायणः परमकारणभूतः स्वयमेव चतुर्मुखशरीरकोऽभवदित्यर्थः । \"विष्णुबर्रह्मस्वरूपेण स्वयमेव व्यवस्थितः\" इति वचनात् सुबालोपनिषदि \"अज एको नित्य\" इति निर्विकारत्वं जगत्कारणत्वं जगदन्तरात्मत्वं चोक्तवा नारायणशब्दोऽसकृदावर्तितः, अतो जगत्कारणत्वादिकं त्रितयमपि नारायणशब्दस्यावयवार्थ इति श्रुतेरभिप्राय इति मत्वा जगत्कारणत्वादिप्रवृत्तिनिमित्तकं नारायणशब्दं परमकारणस्य वाचकत्वेनाह आपो नारा इति । चित्संसृष्टान्यण्डकारणतत्त्वान्यापः । तासां नारत्वमुपपादयति आपो वै नरसूनव इति । \"रीङ् क्षये\" इत्यास्माद्धातोर्डप्रत्यये टिलोपे च कृते र इति भवति, नरः- अक्षयः, निर्विकार इत्यर्थः । \"जन्हुर्नारायणो नरः\" इति वचनान्नर इति भगवन्नाम, तस्माज्जाता इत्यण् प्रत्यये कृते नारा इति भवति; नराख्या आपोऽयनमस्येति नारायणः । एवं नरशब्देन निर्विकारत्वम्, नारशब्देन जगत्कारणत्वम् अयनशब्देन जगदन्तरात्मत्वं चेत्यर्थत्रयमुक्त्तं भवति । तस्मिन् जज्ञे स्वयं ब्रह्मेति भगवत एव प्रस्तुतत्वात् स एवात्रस्येति सवर्नामशब्देन परामृश्यत इति न व्यवहितपरामर्शित्वदोषः । यत्तु व्याख्यात्रन्तरैः सर्वनामशब्दः प्रधानपरामर्शी शाब्दप्राधान्यं च प्रथमानिर्दिष्टस्य चतुर्मुखस्येति स एव नारायणसंज्ञ इत्याशङ्कय बहुश्रुतिवचनविरोधादुपरि चतुर्मुखस्य भगवद्विसृष्टतावचनाच्च भगवत एव नारायणसंज्ञेति परिहृतम्, तच्चाविरुद्धम्; अथ चतुर्मुखस्य नारायणसंज्ञत्वव्यावृत्त्यर्थमितरदेवानां द्रुहिणसृष्टानां परत्वशङ्कादूरोत्सारणार्थं च चतुर्मुखस्य भगवद्विसृष्टतामाह यत्तदिति । यत्तदित्यनुवादरूपत्वात् स भगवानत्रानूद्यते । अव्यक्त्तस्य चिदचित्समुदायरूपत्वादव्यक्त्तशरीरकं ब्रह्म सदसच्छरीरकं भवति । तद्विसृष्टः- तेन विशेषेण जीवबुध्द्यव्यवधानेन भगवतैव सृष्टः स ब्रह्मेति कीर्त्यत इत्यर्थः । अस्मिन्प्रबन्धेऽवसानेपि \"प्रशासितार\"मित्यादिना भगवान्कीर्तितः । मध्ये च \"ब्रह्मबिन्द्य\" इत्यादिना भगवज्ञानविदः कीर्तिताः। एवं भगवता मनुना पुरुषसूक्त्तनारायणानुवाकप्रतिपाद्यस्य परब्रह्मशब्दवाच्यस्य भगवतः समाराधनरूपाणि कर्माणि विवक्षता भगवत्स्वरूपमुपदिष्टम्, एवं स्मृत्यन्तरेषु च द्रष्टव्यम् । कार्त्स्नेन तत्त्वपराणामपि स्मृतीनामनवकाशत्वं स्यादित्यभिप्रायेणाह - भगवद्गीतासु चेति । आपस्तम्बोक्त्तिमाह- आहेति । अध्यात्मखण्डयोः प्रथमे खण्डे \"पूः प्राणिन\" इति वाक्यम्, द्वितीये खण्डे \"तस्मात्काया\" इति वाक्यम्, तस्मादित्युक्त्ते कस्मादित्यपेक्षापूरणार्थं कायशब्दस्य भगवच्छरीरपरत्वदर्शनार्थं च पूः प्राणिन इतिवाक्यमुपात्तम् । पूः- पुरम्, शरीरमित्यर्थः । यथा भट्टहलायुधः \"अङ्गं वपुर्वर्ष्म पुरं प्रतीक\"\nमिति । न तावदुपबृंहणनैरपेक्ष्यात् कपिलस्मृतेरुपेक्ष्यत्वं सुवचं मन्वादिस्मृतेः सावकाशत्वं चोक्त्तं कपिलस्याप्तत्वे प्रमाणं चोक्त्तम्, कपिलस्मृतिं विहाय स्मृत्यन्तरेणोपबृंहणे च को हेतुरिति शङ्कायामाह- अयमर्थ इति । सम्भावनाभूमिभूतेति - भूतशब्दः सिद्धपरः, सिद्धार्थप्रतिपादनपरत्वात् । अयमर्थः, कार्यपरत्वे तुल्यविकल्पत्वेनाधिकारिभेदेन वाऽर्थविरोधः सुपरिहरः । सिद्धवस्तुपरत्वेऽन्यतरस्मृत्यनुगुणं वेदार्थो नेयः,न तूभयानुगुणमिति, तथापीत्यादिना कपिलस्मृतिं विहाय मन्वादिस्मृतिभिरेवोपबृंहणीयत्वे वैषम्याह । आप्ततमशब्दस्यायं भावः, यथावस्थितवस्तुदशिर्त्वम् यथादृष्टार्थवादित्वं चेति द्विविधा आप्तिः । तत्र \"ऋषिं प्रसूतं कपिल\"मिति कपिलस्य महर्षित्वमुच्यमानं मन्त्रद्रष्टृत्वातीन्द्रियानेकार्थद्रष्टृत्वादिनाप्युपपद्यते, न तु सावर्त्रिकं यथावस्थितार्थदर्शित्वमपेक्षते । मन्वादीनान्तु \"यद्वै किञ्चन मनुरवदत्\" \"स होवाच व्यासः पाराशर्यः\" इत्यादिभिस्सार्वत्रिकयथावस्थितदर्शनपूर्वकयथादृष्टार्थवादित्वमुक्त्तम्, तस्मादाप्ततया मन्वादयः, कपिलस्य त्वाप्तिमात्रमिति । श्रुतिविरुद्धार्थान्यायानुगृहीतश्रुतिविरुद्धार्थेति भावः । अत्रायमर्थः, परेण न हि वचनविरोधे न्यायःप्रवर्त्तत इति न्यायानुगृहीतश्रुतेरपि स्मृत्यनुगृहीतश्रुतिः प्रबलेत्युक्त्तम् । तत्रोत्तरम्, न्यायविरुद्धस्मृत्यनुगृहीतश्रुतेरपि न्यायाविरुद्धस्मृत्यनुगृहीतश्रुतिः प्रबला, ऋषिमात्रप्रणीतस्मृत्यनुगृहीतश्रुतेरप्याप्ततमप्रोक्त्तस्मृत्यनुगृहीतश्रुतिः प्रबला, एकस्मृत्यनुगृहीतश्रुतेरपि बहुस्मृत्यनुगृहीतश्रुतिः प्रबलेति आप्ततमप्रणीतन्यायानुगृहीतानेकस्मृत्यनुगृहीतश्रुतिराप्तमात्रोक्त्त न्यायविरुद्धैकस्मृत्यनुगृहीतश्रुतेरपि प्रबलेति सङ्ग्रहोक्त्तिः । दूषणान्तरमाह - उपबृंहणं चेति । विरुद्धार्थयान्यायानुगुणस्मृत्यनुगृहीतश्रुतिविरुद्धार्थया । उपबृंहणानुपपत्तिर्दूषणमित्यर्थः । सावकाशत्वं प्रतिवदति - न चैतासामिति - अस्थिराणां कालान्तरभाविफलप्रदत्वं सद्वारकमेव, तत्र कृष्यादेरङ्कुरादिद्वारकत्ववत् किमचेतनद्वारकत्वम्, उत राजसेवादेरिव चेतनद्वारकत्वम् ? इत्यपेक्षायां चेतनद्वारकत्वं श्रुतिरेवाहेति श्रुतहानाश्रुतकल्पनानुपपत्त्या परब्रह्मणि तासां तात्पर्यमस्तीत्यर्थः । कर्मणां भगवदाराधनरूपत्वे प्रमाणमाह - तथा हीति । यतः प्रवृत्तिरिति भगवद्गीता । \"ध्यायेन्नारायणं देव\" मिति दक्षस्मृतिः, \"यैः स्वकर्मेति वैष्णवे पुराणे । अत्रायमभिप्रायः, पूर्वभागोपबृंहणपराणामपि स्मृतीनां कर्माराध्ये भगवति तात्पर्यमस्त्येव, उपनिषद्भागोपबृंहणपराणामत एवान्यत्र निरवकाशानामितिहासपुराणानामतीव तात्पर्यमस्ति । इतिहासपुराणयोः कर्मकीर्तनं भगवदुपासनाङ्गत्वेन, धर्मशास्त्रेषु ब्रह्मकीर्तनं कर्माराध्यत्वेनेति । अनभिसंहितफलकमर्णां हि भगवदाराधनरूपता, फलप्रदानं तु कर्मणां तदाराधनरूपत्वाभावान्न तत्प्रतिपादकशास्त्रस्य ब्रह्मणि तात्पर्यमित्याशङ्क्य परिहरति - न चैहिकेत्यादिना । यदुक्त्तमित्यादि - ननु न लोकायतेन श्रुत्यर्थव्यवस्थापनप्रसङ्गः, न हि लोकायतेऽग्निहोत्राद्यभ्युपेतम् कपिलस्य तु तदभ्युगतौ तद्वाक्येन\nश्रुत्यर्थव्यवस्थापनं युक्त्तमिति चेन्न; बृहस्पतिप्रणीतस्यापि लोकायतस्य परित्यागो यद्धेतुकः स श्रुत्यर्थविरोधोऽत्रापि विद्यते चेत्तद्वदेव कपिलस्मृतिरपि विरुद्धांशे त्याज्या, तथा \"औदुम्बरी सर्वा वेष्टियितव्ये\"त्यत्र च निर्णीतं तद्वदिति परिहारः ॥ उत्तरसूत्रशङ्कामाह - अथस्यादिति । मन्वादीनां धर्मप्रवर्तनादिष्वन्यपरत्वान्न योगावसरः, कपिलस्तु योगसाक्षात्कृतार्थतत्त्व इति तत्स्मृतिरादरणीयेत्यर्थः ।\nइतरेषां चानुपलब्धेः । व्याचष्टे - चशब्द सति । यदि कपिलस्य स्वस्मृतिप्रकारेणोपलब्धिरस्ति सा बहूनां स्मर्तॄणां तत्त्वोपलब्धिविरोधात भ्रान्तिरित्यर्थः । न च तेषां धर्मानुष्ठानेऽन्यपरत्वाद्योगानवसरः, अनभिसंहितफलधर्मानुष्ठानस्य योगाङ्गतयाऽत्यन्तानुकूलत्वात्तद्रहितस्य योगो न समीचीनः, सरजस्तमस्कत्वात् । इति स्मृत्यधिकरणम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.1.1 स्मृत्यधिकरणम्\n154. तत्तादृक्तर्कतन्त्रक्रमनिपुणमहाबुद्धिसन्तोषसिद्धि-  \nर्यद्यप्युक्तेन लभ्या तदपि मृदुधियां हैतुकास्कन्दशङ्की।  \nस्थूणाखातक्रमेण स्थिरयति कथितं ब्रह्मणः कारणत्वं  \nकार्यत्वं यस्य यादृक्छ्रुतिभिरवगतं तस्य तत्तादृशञ्च॥\n155. पादद्वन्द्वं द्वितीये परिहरति परे कारणे बाह्यपीडां  \nकार्यद्वारेण पादान्तरयुगमुदयत्यान्तरक्षोभशान्त्यै।  \nहेतुत्वायोगभङ्गः प्रथममिह विभोस्तस्य सार्वत्रिकत्वा-  \nयोगक्षेपः परस्तात् फलति स च भवेच्छ्रौतनित्यं विहाय॥\n156. तन्त्रच्छायानिदाने स्वयमुपनिषदामान्यपर्ये निरुद्धे  \nतन्त्रेभ्यो दुर्बलत्वात्तदनुसरणमित्युज्जिहीते परोऽद्य।  \nइत्थं सत्यत्र तत्तत्स्मृतिनयपृतनातिक्रमन्तत्तदर्हैः  \nप्रत्यस्त्रैर्वारयित्वा द्रढयति चलितं पादतः प्राच्यमर्थम्॥\n157. निर्णीतं कर्मकाण्डे स्मृतिनयविहतौ निश्चलत्वं श्रुतीनां   \nचर्चा तत्सिद्धयेऽसौ पुनरपि विफलः स्याद्द्वितीयाद्यपादः।  \nमैवं गम्भीरनानाश्रुतिशिखरपरिच्छेद्यदुर्बोधताया-  \nमाप्तोक्त्या तर्कतश्च क्षममनुसरणं पश्यतो ह्यत्र भङ्गः॥\n158. द्वाभ्यां स्मृत्या विरोधं परिहरति ततस्त्वष्टभिस्तर्कबाधं   \nतेनोपादानभावं द्रढयति तु विभोः कर्तृतान्तद्द्वयं च।  \nतत्तत्क्षेपात्तुलाग्रद्वयनमनसमुन्नामनीत्या प्रवृत्ते   \nशङ्कावर्गे परीक्षासमनिहितमतिः पक्षपातं रुणद्धि॥\n159. स्मर्ता श्रुत्यैव गीतः कपिलऋषिरसौ वासुदेवांशभूतः  \nख्यातो रामायणादौ प्रणिधिनिपुणधीर्वक्ति वेदान्ततत्त्वम्।  \nतस्मादस्मद्विदूरे श्रुतिशिरसि तदुक्त्यैव निष्कर्षणं स्या-  \nन्न स्यादेकार्थमन्वाद्यनघबहुगिरा तत्र तत्त्वार्थसिद्धेः॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.1.1 स्मृत्यधिकरणम्\n1. तत्तादृगित्यादि। तत्तादृक्तर्कतन्त्रक्रमनिपुणहाबुद्धिसन्तोषसिद्धिः- स च तादृक् च तत्तादृक्, यद्वा स एव तादृक् यस्य स तत्तादृक्। उभयथापि स्वभिन्नसदृशशून्य इत्यर्थः, निस्सम इति यावत्। तत्तादृक् चासौ तर्कतन्त्रक्रमश्च तत्तादृक्तर्कतन्त्रक्रमः, तर्को नाम अर्थस्वभावविषयेण सामग्रीविषयेण वा निरूपणेनार्थविशेषे प्रमाणं व्यवस्थापयत् तदितिकर्तव्यतारूपमूहापरपर्यायं ज्ञानमिति नविलक्षणत्वाधिकरणभाष्योक्तः\" सर्वप्रमाणाङ्गभूतः शास्त्रस्य तु विशेषएणाकाङ्क्षासन्निधियोग्यताधीनप्रमाणभावस्य सर्वत्रैवापेक्षितस्वानुग्रहः- 'आर्षं धर्मोपदेशञ्च वेदशास्त्राविरोधिना। यस्तर्केणानुसन्धत्ते स धर्मं वेद नेतरः॥' इति मनुना वेदार्थनिश्चयायावश्यकत्वेन विहितो ज्ञानविशेषः। तन्त्रं वेदान्तसिद्धान्तः। तर्केण युक्तं तन्त्रं तर्कतन्त्रम्। यद्वा तर्कश्च तन्त्रञ्च तर्कतन्त्रे तयोः क्रमः अङ्गाङ्गिभावेनोपयोगः, तस्मिन् निपुणानां महाबुद्धीनां\" 'ग्रहणं धारणं चैव स्मरणं प्रतिपादनम्। ऊहोऽपोहोऽर्थविज्ञानं तत्त्वज्ञानं च धीगुणाः॥' इत्युक्ताष्टाङ्गयुक्तबुद्धिशालिनां सन्तोषसिद्धिः अवश्यज्ञेयवेदान्ततात्पर्यार्थनिश्चलनिश्चयजननजनित महानन्दलाभः। उक्तेन प्रथमाध्यायोक्तेन न्यायकलापेन। यद्यपि लभ्या- सुलभैव। तदपि-तथापि। मृदुधियाम्- बालबुद्धीनाम्। हेतुकास्कन्दशङ्की- हैतुकैर्हेतुवादिभिरास्कन्दम् आक्रमणमाशङ्कमानस्सूत्रकारः। कथितं ब्रह्मणः कारणत्वम्- प्रथमाध्यायोक्तमेव परमात्मनो जगन्निमित्तोपादानत्वरूपं कारणत्वम्। यस्य- वियदादेरात्मादेश्च यस्य वस्तुनः। कार्यत्वम्- पूर्वावस्थाप्रहाणेनोत्तरावस्थाप्राप्तिरूपम्। श्रुतिभिः यादृक् अवगतम्- स्वरूपविकाररूपं\" वा स्वभावविकाररूपं वा यथाऽवगतम्। तस्य- वस्तुनः। तादृशम्- तत्प्रकारम्। तच्च- कार्यत्वञ्च। स्थूणाखातक्रमेण- स्थूणानिखननन्यायेन। स्थिरयति- सुप्रतिष्ठितं करोति। द्वितीयाध्याय इति शेषः॥2. पादद्वन्द्वमित्यादि। द्वितीये-द्वितीयाध्याये। पादद्वन्द्वम्-स्मृतिपादरचनापादद्वयम्। परे कारणे- परस्मिन्कारणभूते ब्रह्मणि। बाह्यपीडाम्- वेदबाह्योक्तां बाधप्रतिरोधात्मिकां पीडाम्। क्रमेण परिहरति। पादान्तरयुगम्-वियत्पादप्राणपादद्वयम्। कार्यद्वारेण- वियदादिकार्यविशेषमूलकतया। आन्तरक्षोभशान्त्यै आन्तरक्षोभो नाम वेदान्तवाक्यानामन्योन्यविरोधः, तस्य शान्त्यै निवर्तनाय। उदयति-उत्पद्यते। यद्वा उदयशब्दस्सूर्योदयपरः, तद्वदाचरतीत्युदयति। यथा सूर्योदयस्समस्त तमःक्षोभनिवृत्त्यै कल्पते तद्वदिदं पादद्वयमप्यान्तरक्षोभात्मकतमोनिवृत्त्यै कल्पत इति। अतोऽयतेरात्मनेपदित्वेन परस्मैपदित्वायोग इति न चिन्तनीयम्। इह-द्वितीयाध्याये। प्रथमम्-प्रथमपादद्विके। विभोः-परमात्मनः। हेतुत्वायोगमभङ्गः-हेतुत्वस्य प्रथमाध्यायोक्तजगत्कारणत्वस्य स्मृतिविरोधादिभिर्यः अयोगः असम्भावना तस्य भङ्गः निवृत्तिः। क्रियत इति शेषः। तस्य-कारणत्वस्य। सार्वत्रिकत्वायगेक्षेपः-सार्वत्रिकत्वायोगस्य ब्रह्मणः कारणत्वं सार्वत्रिकं न भवति आकाशादेर्नित्यत्वेन तत्कारणत्वायोगादिति न्यायवादिभिराशङ्कितस्य सर्ववस्तुसम्बन्धित्वायोगस्य क्षेपः प्रतिक्षेपः। परस्तात्- वियत्प्राणपादद्वये। फलति- वियदधिकरणादिभिराकाशादेः कार्यत्वोपपादने सति ईश्वरापेक्षया तस्य कार्यत्वं स्वयमेव फलितं भवति ततश्च कारणत्वस्य सार्वत्रिकत्वायोगक्षेपश्च सिद्ध एवेति भावः, स च-ईश्वरहेतुत्वस्य सार्वत्रिकत्वायोगक्षेपश्च। श्रौतनित्यं विहाय भवेत्-श्रुत्या नित्यत्वेन प्रतिपन्नं यद्वस्तु प्रकृतिपुरुषाद्यात्मकं तद्भिन्नविषय एव भवेत्। ऐश्वरं कारणत्वं श्रुत्युक्तनित्यवस्तुव्यतिरिक्तेषु कार्यवस्तुषु व्यवतिष्ठत इति भावः॥3. तन्त्रच्छायानिदान इति। उपनिषदाम्- 'इन्द्रियेभ्यः परा ह्यार्थाः, महतः परमव्यक्तम्' इत्याद्युपनिषदाम्। तन्त्रच्छायानिदाने-साङ्ख्यतन्त्रोक्तिसमानाकारत्वमूलके। आन्यपर्ये-अन्यार्थपरत्वे। स्वयम्- सूत्रकारैस्साक्षादेव। निषिद्धे-निरुद्धे सति। अद्य- अस्मिन्नवसरे। परः- साङ्ख्यः। तन्त्रेभ्यो दुर्बलत्वात् तदनुसरणम्- उपनिषदामुपबृंहणं\" विनाऽर्थप्रत्यायनाशक्त्योपब़ृंहणसापेक्षत्वात् मन्वादिस्मृतीनां पूर्वभागोपबृंहणसावकाशत्वाच्च तत्त्वेदम्पराणां साङ्ख्यादितन्त्राणामेवाश्रयणीयत्वेन प्राबल्यात् उपनिषदाच्च तदुपजीवकत्वेन दुर्बलत्वाच्च तन्त्रानुसरणमेव कर्तव्यम्। इत्युज्जिहीते-एवंप्रकारेणोत्तिष्ठति। इत्थं\" सति- एवंप्रकारेण परवाद्युत्थाने प्रसक्ते सति। अत्र- द्वितीयाध्यायप्रथमपादद्वये। तत्तत्स्मृतिनयपृतनातिक्रमम्- साङ्ख्यादिस्मृतिन्यायात्मिकायाः\" पृतनायास्सेनायाः, अतिक्रमं प्रथमाध्यायोक्तब्रह्मकारणत्वात्मक प्रधानवस्तुरक्षणौपयिकन्यायकलापात्मकदुर्गारोहणम्। तत्तदर्हैः-तत्तत्प्रतीक्षेपार्हैः। प्रत्यस्त्रैः- सन्न्यायकलापोपन्यासात्मकैः प्रत्यायुधैः। वारयित्वा-निवार्य। चलितम्-स्मृतिन्यायविरोधेन किञ्चिच्चलनयुक्तम्। प्राच्यमर्थम्- पूर्वोक्तं ब्रह्मकारणत्वरूपमर्थं, धनञ्च। द्रढयति- स्थूणानिखननन्यायेन सुप्रतिष्ठितं करोतीत्यर्थः॥4. निर्णीतमित्यादि। कर्मकाण्डे-कर्मविचाररूपे पूर्वकाण्डे विरोधाधिकरणादौ। स्मृतिनयविहतौ- स्मृतिन्यायविरोधे सत्यपि। श्रुतिनाम्- स्मृतिविरुद्धार्थानामपि श्रुतीनाम्। निश्चलत्वम्- निष्कम्पत्वम्। निर्णीतम्-निश्चितं खलु। तत्सिद्धये-पूर्वसिद्धार्थसिद्धये। पुनः-पुनश्च। असौ चर्चेति- स्मृतिपादे क्रियमाणो विचार इति हेतोः। द्वितीयाद्यपादो विफलस्स्यात्- द्वितीयाध्याप्रथमपादोऽयं कृतकरत्वात् विफलः स्यात्। मैवम्-एवं मा शङ्किष्ठाः। गम्भीरनानाश्रुतिशिखरपरिच्छेद्यदुर्बोधतायाम्- गम्भीराणि असमर्थैर्दुर्ग्रहतलानि नानाभूतानि च यानि श्रुतिशिखराणि वेदान्तवाक्यानि तेषां परिच्छेद्यस्य ब्रह्मस्वरूपाद्यर्थजातस्य दुर्बोधतायां दुर्ग्रहतायां सत्याम्। आप्तोक्त्या-'ऋषिं\" प्रसूतं कपिलम्' इत्यादिश्रुतिप्रसिद्धस्य परमाप्तस्य कपिलस्य उक्त्या साङ्ख्यतन्त्रेण। तर्कतश्च- प्रमाणाङ्गभूतेन ऊहापरपर्यायज्ञानेन च सह। अनुसरणम्-तत्त्वार्थपरिज्ञानप्रयतनम्। क्षयम्- युक्तमिति। पश्यतो हि-आलोचयतः कस्यचित् मन्दबुद्धेर्हि। अत्रपादे। भङ्गः-निरासः क्रियते। अतो न पौनरुक्त्यशङ्कावकाश इति भावः॥5. द्वाभ्यामित्यादि। द्वाभ्याम्-स्मृत्यधिकरणयोगप्रत्युक्त्यधिकरणाभ्याम्। स्मृत्याः- कपिलस्मृत्याः, हिरण्यगर्भस्मृत्याश्च। विरोधं परिहरति। ततस्तु-तत्परन्तु। अष्टभिः-नविलक्षणत्वाधिकरणैतेनशिष्टापरिग्रह अधिकरणभोक्त्रापत्त्यधिकरणारम्भणाधिकरणेतरव्यपदेशाधिकरणोपसंहारदर्शनाधिकरणकृत्स्नप्रसक्त्यधिकरण नप्रयोजनवत्त्वाधिकरणैरष्टभिः। तर्कबाधम्-युक्तिमूलकम्, उक्तब्रह्मकारणत्वस्य वह्निना सिञ्चतीतिवाक्यार्थवत् बाधितत्वं परिहरति। तेनतु- उक्तन्यायकलापदशकेन तु। विभोः- परमात्मनः। उपादानभावम्- उपादानकारणत्वम्। कर्तृताम्- निमित्तकारणत्वम्। तद्द्वयञ्च-उपादानत्वनिमित्तत्वद्वयञ्च। द्रढयति-सुप्रतिष्ठितं करोति। केषुचिदधिकरणेषूप्रधानकारणत्वं द्रढयति केषुचिदधिकरणेषु निमित्तकारणत्वं द्रढयति केषुचिदधिकरणेषु तदुभयञ्च द्रढयतीति भावः। तत्तत्क्षोपात्- तत्तद्वादिपरिकल्पितानां परस्परविरुद्धानामर्थानामेकप्रतिक्षेपात्। तुलाग्रद्वयनमनसमुन्नामनीत्या-तुलाग्रद्वयनमनोन्नमनक्रमेण। शङ्कावर्गे प्रवृत्ते- परस्परविरुद्धार्थेष्वन्यतमनिरासे तदन्यतद्विरुद्धार्थविषयकशङ्काया उत्थानम्, तस्यानिरासे तदन्यतद्विरुद्धार्थेशङ्कासमुन्मेषः, इत्येवंक्रमेण शङ्कावर्गे उपर्युपरि प्रवृत्ते। परीक्षासमनिहितमतिः- परीक्षायां तत्तद्युक्तीनां साधुत्वासाधुत्वनिन्तने समतया पक्षपातराहित्येन निहिता प्रवेशिता मतिर्येन स सूत्रकारः। पक्षपातम्-एकत्राभिनिवेशः पक्षपातः, तम्। रुणद्धि-निवर्तयति। साम्यमेव स्थापयतीति भावः॥6. स्मर्तेत्यादि।स्मर्ता-साङ्ख्यस्मृतिप्रणेता। कपिलः- कपिलाख्यः।ऋषिः- स्वयोगमहिमसाक्षात्कृतनिखिल वेदार्थतत्त्वो मुनिः। श्रुत्यैव गीतः- 'ऋषिं प्रसूतं कपिलं यस्तमग्रे ज्ञानैर्बिभर्ति जायमानञ्च पश्येत्' इति श्रुत्यैव प्रशंसितः। रामायणादौ वासुदेवांशभूतः\" ख्यातः प्रणिधिनिपुणधीरसौ वेदान्ततत्त्वं वक्ति- 'यस्येयं वसुधा कृत्स्ना वासुदेवस्य धीमतः। कापिलं रूपमास्थाय धारयत्यनिशं धराम्॥' इति श्रीमद्रामायणे बालकाण्डे चत्वारिंशाध्याये देवान् प्रति पितामहवचने, भागवतादौ च वासुदेवांशभूतत्वेन प्रसिद्धोऽष्टाङ्गयोगानुष्ठानपटुतरबुद्धिरसौ कपिलऋषिर्वेदान्ततात्पर्यविषयभूतं तत्त्वार्थं साङ्ख्यस्मृतिरूपेण वचनेन प्रतिपादयति। तस्मात् - कपिलस्याप्तत्वमहर्षित्वादिगुणयोगेन तद्वाक्यस्य मन्वादिवाक्यवत् कर्माद्यन्यपर्यराहित्येन प्रमाणतमत्वात्। अस्मद्विदूरे- अस्माकमप्रत्यक्षार्थे। श्रुतिशिरसि- वेदान्ते। तदुक्त्यैव-कपिलोक्तिभूतसाङ्ख्यस्मृत्यैव। निष्कर्षणं स्यात्-अर्थनिश्चयस्सम्पादनीयस्स्यात्। न स्यात्-उक्तं न सम्भवेत्। एकार्थमन्वाद्यनघबहुगिरा-एकार्थया परस्परविरोधरहितया मन्वादीनां 'यद्वै किञ्चन मनुरवदत्तद्भेषजम्' इति सकलसांसारिकरोगभेषजवचनतया श्रुतानां मन्वादीनां अनघानां अस्थानक्रोधादिशून्यानां शान्तानां बहूनां मनुयाज्ञवल्क्यवसिष्ठहारीतव्यासशङ्खलिखितादीनामनेकमहर्षीणां\" गिरा स्मृतिरूपया सूक्त्या। तत्र-अस्मद्विदूरेऽपि वेदान्ते। तत्त्वार्थसिद्धेः- प्रामाणिकार्थनिश्चयसम्भवात्। अतो बहूक्तिविरोधादेकोक्तिरनादरणीयैवेति भावः॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.1.1 स्मृत्यधिकरणम्\n॥स्मृत्यनवकाशदोषप्रसंगइतिचेन्नान्यस्मृत्यनवकाशदोषप्रसंगात्॥ ॥इतरेषाञ्चानुपलब्धेः॥ प्रथमेऽध्याये श्रीमन्नारायणाख्यं परंब्रह्म सकलजगत्कारणमिति तत्र सर्वेषां वेदान्तानां न्यायतस्समन्वयव्युत्पादनेन प्रसाधितं। तत्र संभावितसर्वविधविरोधसमाधानेन तदेव स्थिरीकर्तुं द्वितीयोऽध्याय आरभ्यते। तत्र प्रथमाधिकरणे सांख्यस्मृतिविरोधेन वेदांतानामन्यपरत्वाशङ्का निरस्यते। ननु कथं स्मृतिविरोधे श्रुतेरन्यपरत्वशङ्का, श्रुतिस्मृतिविरोधे स्मृतेरेवाप्रामाण्यस्य 'विरोधेत्वनपेक्ष्यं स्यादसति ह्यनुमान' मिति पूर्वतन्त्राधिकरणे स्थितत्वात्। तत्र हि 'औदुंबरीं स्पृष्ट्वोद्राये'दिति प्रत्यक्षश्रुतिविरोधेन 'औदुंबरी सर्वा वेष्टयितव्ये'ति स्मृतेरनादरणीयत्वं, असत्येव प्रत्यक्षश्रुतिविरोधे स्मृतेर्मूल श्रुत्यनुमापकत्वेन प्रामाण्यञ्चोक्तम्। सत्यं। प्रत्यक्षश्रुतेः स्फुटार्थत्वे तथैव। जगत्कारणविषयावेदान्तास्तु स्पर्शनश्रुतिवन्नस्फुटार्थाः, किंत्वतिगहना नानाप्रकाराः 'वेदार्थोयस्स्वयं\" ज्ञातस्तत्राज्ञानं भवेदपि। ऋषिभिर्निश्चिते तस्मिन् का शङ्का स्यान्महात्मभि' रित्युक्तरीत्योपबृह्मणनिश्चयार्थाइति कपिलदिमहर्षिप्रणीतसांख्यस्मृतिरूपोपबृह्मणानुसारेण तेषामन्यपरत्वशङ्का भवत्येवेति तन्निरासार्थमिदमधिकरणम्। अत्र प्रथमाध्यायप्रसाधितं ब्रह्मणो जगत्कारणत्वमयुक्तं युक्तंवेति सांख्यमन्वादिस्मृतिविप्रतिपत्तेः\" किं सांख्यस्मृत्योपबृंहणीयास्सन्तो वेदान्तास्तदनुसारेण प्रधानकारणपराः, उत मन्वादिस्मृत्युपबृंहणीयास्सन्तस्ते ब्रह्मकारणपराइत्यनिर्धारणात् संशये पूर्वपक्षः सांख्यस्मृत्योपबृंहणीयाः। तस्या निरवकाशत्वात्। मन्वादिस्मृतीनां वर्णाश्रमादिधर्मेषु अग्निहोत्रादिकर्मसु च सावकाशत्वात्। न च मनुव्यासादि बहुस्मृतिविरोधात् सांख्यस्मृतेर्भ्रान्तिमूलत्वं कल्प्यतामिति वाच्यम्। 'ऋषिं प्रसूतं कपिलं\" यस्तमग्रे ज्ञानैर्बिभर्ति जयमानञ्च पश्ये'दिति श्वेताश्वतरोपनिषदि सांख्यकर्तुः कपिलस्य ज्ञानपरिपूर्णत्वश्रवणेन तत्कल्पनाऽयोगात्। 'यद्वै किञ्च मनुरवदत्तद्भेषज' मिति मनूक्तीनामपि कार्त्स्न्येन प्रामाण्यं श्रुतमितिचेन्न। भेषजशब्दस्य प्रामाण्यार्थत्वाभावेन तदसिद्धेः। यजुर्वेदेहि 'यो बरह्मवर्चसकामस्स्यात् तस्मा एतं सोमारौद्रंचरुं निर्वपे'दिति ब्रह्मवर्चसकामस्येष्टिं विधाय 'यावदेव ब्रह्मवर्चसं तत्सर्वं करोती'ति फलार्थवादानन्तरं 'अत्ब्रह्मवर्चसंक्रियत इत्याहुरीश्वरो दुश्चर्माभवितो'रित्येवंरूपेष्ठ्यनुष्ठानेन 'अतिब्रह्मवर्चसं क्रियते तेन यजमानश्वित्रीभवितुं प्रभवती'त्येवं फलमेव पुनर्दोषपर्यवसायिनं सङ्कीर्त्य तत्परिहारार्थं 'मानवी ऋचौ धाय्ये कुर्या'दिति मनुना दृष्टे 'अग्निं वः पूर्व्यंगिरा देवमीडे वसूना'मित्यादिके ऋचौ सामिधेनीमध्ये धाय्यारूपे वेधाय कथं\" मानवीभ्यामृग्भ्यां श्वित्रपरिहारइत्याकांक्षायां 'यद्वै किञ्च मनुरवदत्तद्भेषजं भेषजमेवास्मै करोती'त्यर्थवादेन तत्सङ्घटकं, न तु मनुदृषऋगर्थानां 'अग्निर्वसूनाम्मध्ये पूर्व्य' इत्यादीनां मनुस्मृतिवचनार्थानाञ्च प्रामाणिकत्वप्रतिपादनम्। मनूक्त्यर्थानां\" श्वित्रे व्याध्यन्तरे वा भेषजरूपत्वं बाधितमिति चेत्, तर्हि असदर्थावलम्बनार्थवादत्वमस्तु। नह्यर्थवादस्य सदर्थावलम्बनत्वसिध्यर्थं\" प्रकृतार्थासङ्धटकार्थान्तरपरिग्रहो युक्तः। तस्मात् यद्वै किञ्चे त्यादिकमनुवाक्यानां सर्वेषां स्वस्वविषयत्वेन प्रतीते सर्वत्रार्थे प्रामाम्यप्रतिपादनपरमित्येतदसिद्धेः मनुस्मृतिवचनानां ब्रह्मकारणवादांशमपहाय वर्णाश्रमधर्मेष्वेव अवकाशकल्पनं युक्तमिति वेदान्तानां\" निरवकाशया सांख्यस्मृत्यैवोपबृंहणीयत्वात् ते कपिलसूत्रहरिहरवार्तिकादिप्रतिपादितेन प्रकारेण प्रधानकारणत्वपरा नेतव्याः। तेषु ये पुरुषस्यैव कारणत्वं स्फुटं वदन्ति तेत्वमात्यजयं राज्ञीव प्रधानकृत्यं पुरुषे व्यपदिशंतीति नेतव्याइति मन्वादिस्मृतिभिरेवोपबृंहणीयाः। तासामाप्ततमप्रणीतानां बहूनामनवकाशत्वात्। न च कर्मभिस्तासां सावकाशत्वं, परमपुरुषाराधनभूतकर्मप्रतिपादकानामपि तदाराधनीयतया तच्छेषिणि परमपुरुषे जगत्कारणे ब्रह्मण्येव तात्पर्यात्। अत एव मनुना वर्णाश्रमादिधर्मान् ऋषिभिः पृष्टेन तदाराधनीयपरमपुरुषोपदेशपूर्वकमेव तेषामुपदेशः कृतः। 'आसीदिदं तमोभूतमप्रज्ञातमलक्षणम्। अप्रतर्क्यमनिर्देश्यं प्रसुप्तमिव सर्वतः॥ ततस्स्वयम्भूर्भगवानव्यक्तो व्यञ्जयन्निदम्। महाभूतादिवृत्तौजाः प्रादुरासीत्तमोनुदः॥ सोऽभिध्याय शरीरात्स्वात् सिसृक्षुर्विविधाः प्रजाः। अप एव ससर्जादौ तासु वीर्यमपासृजत्॥ तदण्डमभवद्धैमं सहस्रांशुसमप्रभम्। तस्मिन् जज्ञे स्वयं ब्रह्मा सर्वलोकपितामहः॥ आपो नारा इति प्रोक्ता आपो वै नरसूनवः। ता यदस्यायनं प्रोक्तं तेन नारायणस्स्मृतः' इत्यादिना पुराणेषु परः पुमान्। विष्णुराराध्यते पन्था नान्यस्तत्तोषकारक' इत्यादिवचनैस्तदाराधनतया तच्छेषत्वेनैव कर्मप्रतिपादनमिति स्पष्टमेव। तथा याज्ञवल्क्येनापि 'क्षेत्रज्ञस्येश्वरज्ञानाद्विशुद्धिः परमा मता' इतीश्वरं प्रस्तुत्य 'मुखपादोरुपज्जास्स्युस्तस्य वर्णा यथाक्रम'मिति पुरुषसूक्तप्रक्रियया तस्य जगत्कारणत्वं प्रतिपादयता मनुवदेव स्ववर्णितवर्णाश्रमधर्माणामाराधनीये पुरुषसूक्तप्रतिपाद्ये श्रियःपतौ नारायण एव तात्पर्यमाविष्कृतम्। तथा आपस्तम्बेनापि 'पूः\" प्राणिनस्सर्व एव गुहाशयस्याहन्यमानस्यविकल्मषस्ये'ति एवं 'एष सर्वभूतान्तरात्माऽपहतपाप्मा दिव्यो देव एको नारायण' इति सुबालोपनिषत्प्रतिपाद्यरूपं\" नारायणं प्रस्तुत्य 'तस्मात्कायाः प्रभवति सर्वे समूलं शाश्वतिकस्सनित्य'इति तस्य सकलमूलकारणत्वं वदता सएव स्ववर्णितवर्णाश्रमादिधर्माणामाराधनीय इति तत्र तात्पर्यमाविष्कृतम्। एवमन्येषामपि स्मर्तॄणां वचनान्युदाहरणीयानि। नच अनवकाशत्वतौल्ये कथं मन्वादिस्मृतिभिरेवोपब्रह्मणीया इति निर्णय इति वाच्यम्। मन्वादीनामाप्ततमत्वात्। मनोस्तावदाप्ततमत्वं तदुक्तीनां भेषजत्वश्रुत्याऽवसितम्। तथाहि -- भेषजत्वमिह रोगदुरितोभयशान्त्यथसा धारणदोषपरिहारार्थत्वमात्रं विवक्षितं, नतु विशिप्य रोगशान्त्यार्थत्वमेव। 'यद्वैकिंचे'ति वाक्यस्यात्यंतासार्थत्वापत्तेः। नहि मनुस्मृतिवचनानां मध्ये किमपि वचनं वैद्यकवद्रोगशांत्यर्थभेषजप्रतिपादकमस्ति। दुपितशांत्यर्थप्रतिपादकंत्वस्त्येव वर्णाश्रमधर्मविषयचनजातम्। नित्यनैमित्तिकानां वर्णाश्रमधर्माणां दुरितक्षयहेतुत्वात्। ननु तथा़ऽपि सर्वाणि मनुस्मृतिवचनानि दुरितक्षयोपयोगीनि न भवंति, मनुस्मृतौ राजनीतिव्यवहारपदनिर्णयविषयत्वेन द्दष्टार्थानामपि सत्त्वादिति वीप्सार्थकयत्किञ्चिच्छब्दासांगत्यमस्तीतिवाच्यं। तेषामपि दुरितक्षयार्थकर्मानुष्ठानोपकारकत्वेन परम्परया तादर्थ्यसत्त्वात्, तदभावेऽपि कार्त्स्न्यपरयत्किञ्चिच्छब्दस्य वर्णाश्रमधर्मविषयवचनजातपरत्वेन सङ्कोचोपपत्तेश्च असंकुचितसर्वपरत्वासंभवे संकुचितसर्वपरत्वौचित्यात्। अतएव 'सर्वएव हारियोजनस्य लिप्सन्त' इति ज्योतिष्टोमप्रकरण श्रुतिवाक्ये सर्वशब्दस्य असंकुचितसर्वपरत्वासम्भवात् केनचिदवच्छेदेन सामस्त्यपरत्वे वाच्ये प्राकरणिकज्यौतिष्टोमिकार्त्विज्यावच्छिन्नसामस्त्यपरत्वं\" युक्तमिति ऋत्विजामेव हारियोजनभक्षणविधायकमिदं वाक्यमिति निर्णीतं पूर्वतन्त्रे। एवञ्च भेषजत्वोक्त्या लब्धप्रामाण्यानां मनूक्तीनां\" परमतात्पर्यविषयमाराधनीयं विहाय तदाराधनमात्रे तात्पर्यपर्यवसानायोगस्य उक्तत्वात्। तत्रैव धर्मशास्त्ररूपाणां सर्वासां मनूक्तीनां\" परमतात्पर्यविषयमाराधनीयं विहाय तदाराधनमात्रे तात्पर्यपर्यवसानायोगस्य उक्तत्वात्। तत्रैव धर्मशास्त्ररूपाणां सर्वासां मूक्तीनां\" प्रामाण्यं लभ्यत इति तत्र तस्याप्ततमत्वम्। तथा 'सहोवाच व्यासः पाराशर्य' इति श्रुत्या स्वप्रतिपाद्येऽर्थे व्यासोक्तत्वेन गौरवप्रदर्शनात् तथा व्यासोपदिष्टानां सर्वेषां प्रामाण्यं लभ्यत इति तस्याप्ततमत्वम्। एवं याज्ञवल्क्यादीनामपि 'जनकोह वै देहो बहुदक्षिणेन यज्ञेनेज' इति बृहदारण्यकाध्यायादिवचनभङ्गीभिराप्ततमत्वं, कपिलस्यत्वाप्तत्वमात्रम्। 'ऋषिं प्रसूत' मित्यादेस्तदृषित्वोपयो- गिकतिपयवेदवेदार्थगोचरज्ञानवत्त्वमात्रविषयत्वेनापि चारितार्थ्यात्। तथा सांख्यशास्त्रप्रवक्तारः कपिलासुरिपञ्चशिखादयस्त्रिचतुराएव स्मृतीतिहासपुराणवक्तारो मन्वादयस्त्वतिबहवइति सुप्रसिद्धम्। स्मृतीतिहासपुराणानिच कपिलादिप्रणीतकतिपयसूत्ररूपात् सांख्यशास्त्रात् अतिबहुलानीतिव्यक्तमेव। तस्मादाप्ततममन्वादिबहुप्रणीतबहुशास्त्रविरोधात् सांख्यशास्त्रस्य निरवकाशत्वमकिंचित्करमिति निवकाशाभिर्मन्वादिस्मृतिभिरेवोपबृह्मणीया वेदांताः। ततश्च तेषां समन्वयात् ब्रह्मणोजगत्कारणत्वमविचलमिति॥ संग्रहकारिकाः॥ वेदान्तौघस्य सांख्यस्मृतिरतिगहनस्यार्थतत्वावधृत्यै वक्तुं युक्तोपबृह्मण्यनितरविषया साह्यलब्धावकाशा। नत्वन्या कापि धर्मावगतिपरतया विश्रुता सावकाशा तस्माद्वेदान्तवेद्यं न भवति जगतः करणं ब्रह्मतत्ते॥ मैवं मनुव्यासमुखस्मृतीनामपि प्रतीतोऽनवकाशभावः। आराधनीये खलु कर्मभिस्स्वैर्नारायणे भावमुशन्ति तासाम्॥ तस्माद्भजन्त्याप्ततमैः प्रणीतास्ताएव तेषामुपबृह्मणत्वम्। या तद्विरुद्धार्थरैव दृष्टा सांख्यस्मृतिर्भ्रान्तिनिबन्धना सा॥ इति स्मृत्यधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.1.1 स्मृत्यधिकरणम्\nअतीतपञ्चत्रिंशदधिकरणन्यायातिदेशरूपत्वात्सङ्गतिः। पूर्वस्मिन्नध्याये सर्वज्ञं सत्यसङ्कल्पं ब्रह्मैव जगतो निमित्तमुपादानकारणं चेति श्रुतयः प्रतिपादयन्तीत्युक्तं। तत्र सम्भावितसर्वविधविरोध समाधानेन तदेव स्थिरीकर्तुं द्वितीयाध्याय आरभ्यते। तत्र प्रथमाधिकरणे सांख्यस्मृतिविरोधेन वेदांतानामन्यपरत्वाशङ्का निराक्रियते। ननु स्मृतिविरोधे श्रुतेरान्यपर्यशङ्का निरालम्बना, पूर्वतन्त्रे औदुंबरीसर्वस्पर्शनस्मृत्या श्रुतेरन्यपरत्वस्य निरस्तत्वादिति चेन्न। वेदांतानामतिगहननानाप्रकाराणां स्फुचार्थानामपि 'वेदार्थोऽयं\" स्वयं ज्ञातस्तत्राज्ञानंभवेदपि। ऋषिभिर्निश्चेते तस्मिन् का शङ्का स्यान्महात्मभि'रित्युक्तरीत्या उपबृह्मणनिश्चेयार्थत्वे सांख्यव्यासादिस्मृत्योः कया स्मृत्या उपबृह्मणं\" न्याय्यमिति संशये सांख्यस्मृत्यैवोपबृह्मणं कार्यं। तथा हि 'सदेवसोम्येदमग्र आसीत्, असद्वा इदमग्र आसीत्, तद्धेदं तर्ह्यव्याकृतमासी'दित्येवंरूपश्रुतीनां परस्परविरुद्धार्थतया प्रतीयमानानां स्वतोऽर्थनिर्णयासमर्थानां\" तत्वप्रतिपादकसर्वज्ञकपिलस्मृत्यनुसारेणार्थनिर्णयो वाच्यः। इतरधा सांख्यस्मृतेर्मन्वादिस्मृतिवत् कर्मस्वरूपेऽप्यवकाशाभावेनानवकाशत्वरूपो दोषः प्रसज्येतेति तत्र 'स्मृत्यनवकाशदोषप्रसङ्ग' इति सूत्रखण्डेन पूर्वपक्षं कृत्वा 'नान्यस्मृत्यनवकाशदोषप्रसंगा'दिति सूत्रशेषेण 'इतरेषाञ्चानुपलब्धे'रिति सूत्रशेषेण च सिद्धांतः कृतः। 'यद्वै किञ्च मनुरवदत्तद्भेषज' मिति श्रुतिप्रतिपादितप्रामाण्यानां\" श्रुत्यविरुद्धानां भूयसीनां मन्वादिस्मृतीनां प्रधानकारणवादेऽनवकाशप्रसङ्गेन श्रुतिविरुद्धाया अतादृश्या एकस्यास्सांख्यस्मृतेरनादरणीयत्वमुचितम्। मन्वादिस्मृतयो हि ऐककण्ठ्येन परमात्मानमभिदधति। यथाहमनुः--'आसीदिदं तमोभूत'मित्यारभ्य 'ततस्स्वयंभूर्भगवानव्यक्तो व्यञ्जयन्निदम्। महाभूतादिवृत्तौजाः\" प्रादुरासीत्तमोनुदः।। सोऽभिध्याय शरीरात्स्वात्सिसृक्षुर्विविधाः प्रजाः। अप एव ससर्जादौ तासुवीर्यमपासृजत'दिति। भगवद्गीतासुच-- 'अहं कृत्स्नस्य जगतः प्रभवः प्रलयस्तथा। अहं सर्वस्य प्रभवो मत्तस्सर्वं प्रवर्तत' इति।। श्रीमहाभारते--'कुतस्सृष्टमिदं\" सर्वं जगत्स्थावरजङ्गमम्। प्रलये च कमप्येति तन्मे ब्रूहि पितामहे'ति पृष्ट आह 'नारायणो जगन्मूर्तिरनन्तात्मा सनातन' इति, तथा 'तस्मादव्यक्तमुत्पन्नं त्रिगुणं द्विजसत्तमे'ति, 'अव्यक्तं पुरुषे ब्रह्मन्निष्क्रिय संप्रलीयत' इति च। आह च भगवान् पराशरः--'विष्णोस्सकाशादुद्भूतं जगत्तत्रैव च स्थितं। स्थितिसंयमकर्ताऽसौ जगतोऽस्य जगच्च स' इति। आह चापस्तंबः-- 'पूः प्राणिनस्सर्व एवगुहाशयस्ये'त्यारभ्य 'तस्मात्कायाः\" प्रभवंति सर्वे समूलं शाश्वतिकस्सनित्य' इति। न च मन्वादिस्मृतीनां कर्मस्वरूपे सावकाशत्वं शक्यं\" वक्तुं। कर्माराध्यपरमात्मस्वरूपेऽपि तात्पर्यसंभवात्।।ननु कपिलेन मन्वाद्यभिमतस्य परमात्मनोऽनुपलब्धेः तत्राप्रामाणिकत्वमिति चेत्तत्राह-- ।। इतरेषांचानुलब्धेः।। इतरेषां मन्वादीनां बहूनां वैदिकानां सांख्योक्तप्रकारेण तत्वानुपलब्धेः सांख्यस्मृतिर्नानुरोद्धव्येति। न च श्रुतीनां सदसदव्याकृतादिना कारणत्वप्रतिपादकत्वदर्शनात् साङ्ख्यस्मृतिप्रतिपादितप्रधानकारणत्व आश्रयणं न युक्तमिति वाच्यं। 'असद्वा इद मग्रआसी'दित्यत्र 'सोकामयते'ति प्रकृतस्य ब्रह्मण एव 'तदप्येष श्लोकोभवती'ति समाकृष्य 'असद्वा इदमग्र आसी'दित्यभिधानादसच्छब्दस्सूक्ष्मचिदचिद्विशिष्ट ब्रह्मपर इति 'तद्वेदंतर्ह्यव्याकृतमासी'दित्यत्रापि अव्याकृतस्य 'स एष इह प्रविष्ट आनखाग्रेभ्यः, पश्यत्यचक्षुस्सश्रृणोत्यकर्ण' इत्यादिनोत्तरत्र समाकृष्यमाणत्वात् पश्यत्वादीनामचेतने अभावात् अव्वाकृतशब्दोऽपि अव्याकृतशब्दिताव्यक्तशरीरक\" परमात्मपर इति च वक्तुमुचितत्वान्नास्याश्शङ्काया अवकाश इति नसांख्यस्मृतिरनुरोद्धव्येति।। इति स्मृत्यधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.1.1 स्मृत्यधिकरणम्\nप्रत्यक्षादिप्रमाणगोचरादिति - न च साङ्खयाभिमतस्य कथं प्रत्यक्षगोचरत्वमिति शङ्कयम्, कार्यावस्थायां प्रत्यक्षसम्भवात्; अत एव वक्ष्यति प्रत्यगर्थवदिति । पदविवक्षितमाह- मुक्त्तव्यावृत्त्यर्थमिति । एकशब्दविवक्षितमर्थमाह - निमित्तोपादानरूपेति । शरीरगतदोषाणां शरीरिण्यस्पर्शः सर्वान्तरभूतमित्यनेन भाष्ये विवक्षित इत्यभिप्रयन्नवतारिकामाह - जगत्कारणत्व इति । वक्ष्यत इति - परैरुद्भाविता दोषाः परिहृताः । इदानीं स्वपक्षरक्षणाय परपक्षाः प्रतिक्षिप्यन्त इति द्वितीयपादाद्यभाष्येणेत्यर्थः । चालयितुं शक्यत इति कम्पने चलिरितिघटादिपाठान्मित्वम् । तदेतदभिप्रेत्याह, विरोधे त्वनपेक्षं स्यादिति पाठश्चेत्समीचीनः । उक्त्तं हीति भाष्यस्य पूर्वमेव अवतारितत्वादिति द्रष्टव्यम् । अतो व्याकुलत्वाद्वेदान्तवाक्यानामिति - अयमाशयः, श्रुतिस्मृत्योर्न श्रुतिस्मृतित्वकृतं नियतं प्राबल्यदौर्बल्यम्, अपि तु श्रुतिस्मृत्योर्विरोधे श्रुतिर्बलीयसीत्युत्सर्गमात्रम्; तत्तु क्वचिद्बलाबलवैपरीत्यहेतुना अपोद्यते; अत एव तवेदं कृत्वा वेदि'रितिपदार्थधर्मभूतक्रमविषयश्रुतेः \"क्षुत आचामे'दितिस्मृतेः धर्मिभूतपदार्थविषयत्वं प्राबल्यकारणमस्तीति बलाबलवैपरीत्यमाश्रितम् । यथोक्त्तं वार्तिककारैः दुर्बलस्य प्रमाणस्य बलवानाश्रयो यदा । तदा हि विपरीतत्वं शिष्टाकोपे यथोदितम् । अत्यन्तबलवन्तोपि पौरजानपदा जनाः । दुर्बलैरपि बाध्यन्ते पुरुषैः पार्थिवाश्रितैः' इति । तद्वदिहापि अव्यवस्थितार्थत्वव्यवस्थितार्थत्वरूपमन्यद्बलाबलवैपरीत्यकारणमस्ति । अत एव \"यदृचा स्तुवत तदसुरा अन्ववायन् यत्साम्ना स्तुवत तदसुरा नान्ववायन् य एवं विद्वान् यत्साम्ना स्तुवते' इत्यत्र स्तुतिविधिरूपयोरुपक्रमोपसंहारयोः अप्रतिग्रहेष्टिगतयोरिव प्राप्तस्य प्राबल्यदौर्बल्योत्सर्गस्य यदृचा स्तुवत इत्यादिना किमसुरागमनहेतुतया ऋकनिन्द्यते, उत वशीकर्तुमशक्यानामपि वशीकरणहेतुतया ? अव्यवस्थितार्थकत्वात् । कापिलस्मृतेस्तु प्रधानकारणत्वैकविषयतया व्यवस्थिताथर्कत्वात् कापिलस्मृतेरेव प्राबल्यमिति । \"वचनविरोध' इति कापिलस्मृतिवचनविरोध इत्यर्थः । ततश्च वचनस्यैव न्यायाभासमूलत्वाद्वचनविरोधे न्यायस्य दुर्बलत्वादिति कथमुच्यत इति शङ्का परास्ता । इममर्थमभिप्रेत्याहेति - इदं वैषम्यमभिप्रेत्य वाक्यद्वयमुपात्तमित्यर्थः । तस्याप्तत्वे प्रमाणमुक्त्तमिति - \"ऋषिं प्रसूतं कपिलं यस्तमग्रे ज्ञानैर्बिभर्ति न जायमानं न पश्येत्' इति हिरण्यगर्भस्येव कपिलस्यापि जायमानावस्थाप्रसृतभगवत्कटाक्षलब्धाप्रतिज्ञानातिशयशालित्वप्रतिपादनादिति भावः । अन्यपरत्वमुक्त्तमिति - अत एतद्ग्रन्थानुसारादेतदुक्त्तं भवतीति ग्रन्थावतारिकायामपि साङ्ख्यस्मृतीनामन्यपरत्वं किं न स्यादित्याक्षेपोऽपि न निवेशनीयः । साकल्येनानवकाशत्वमिति - यथा \"यत्किञ्चित्प्राचीनमग्नीषोमीयातेनोपांशुचरन्तीति सावकाशादुपांशुत्वविधेः मन्द्रं प्रायणीयायां मन्द्रतरमातिथ्यायाम् इति । प्रायणीयादिगतमन्द्रादिस्वरविधेः अनवकाशत्वेन प्राबल्यं तद्वदिहापिनिरवकाशकपिलस्मृतेः प्राबल्यमिति भावः । तत्र परमकारणभूतस्यैवेति - अग्नीन्द्राद्याराधनात्मनां कर्मणां भगवदाराधनरूपत्वस्योपपादयिषितस्य भगवतस्सर्वदेवतातादात्म्यमन्तरेणोपपादयितुमशक्यतवात्तादात्म्यस्य कारणत्व निर्वाह्यत्वात्तादात्म्यनिर्वाहकं कारणत्वमुपपादयितुं तन्मुखेन भगवत एव \"यतो वा इमानी'त्यादिलक्षणलक्षितब्रह्मत्वं च प्रतिपादयितुं वेदान्तेषु सृष्टेः प्रलयपूर्वकत्वस्य प्रतिपादितत्वात्प्रथमं प्रलयदशामाहेत्यर्थः । सर्वदेवतातादात्म्योपपत्त्यर्थमिति - परमकारणत्वंवक्त्तुम् इत्यनेनान्वयः । सर्वथा साम्यव्यावृत्त्यर्थमिति - कतिपयवस्तुविषयत्वेन साम्यव्यावृत्त्यर्थमित्यर्थः । उक्त्तं हि प्रकृत्यधिकरणे सुषुप्तावे- कदेशलयः । अत्र तु सर्वलय इत्यर्थ इति । सम्प्राप्ते सर्गकाल इति - \"क्षोभयामास सम्प्राप्ते सर्गकाले व्ययाव्ययौ' इति श्रीविष्णुपुराणश्लोकः । लक्षणहेत्वोरिति - आर्जयन् वसतीतिवद्धेतौ शतृप्रत्यय इत्यर्थः । आसीदिदं तमोभूतमित्यस्यार्थमाह- पूर्वमविभक्त्ततमश्शरीरक इति । व्यञ्जयन्नित्यस्यार्थमाह - व्यष्टिसृष्टीति । महाभूतादिवृत्तौजा इत्यस्यार्थमाह - स्वसङ्कल्पादिति । तमोनुदशब्दार्थमाह - - विभक्त्ततमश्शरीरक इति । अत्र भूत्वेत्यध्याहार्यम्, अत्र तमोनुद इत्यत्र अकारादनुपपदात् कर्मोपपदो भवति, विप्रतिषेधेनेति इगुपदइतिकस्य अणाबाधाद्रूपासिद्धिश्शङ्कनीया, मूलविभुजातित्वात्तत्सिद्धेः । ननु तमोनुद इति क्विबन्तं पञ्चम्यन्तपदम्, ततश्च आसीदिदं तमोभूतमिति पूर्वश्लोके प्रतिपादनात्, यदातमस्तदिति मन्त्रप्रतिपाद्यशिवात्तमोधिष्ठातुः अव्यक्त्तः प्रादुरासीदित्यर्थः किं न स्यादिति चेन्न; तथापि यस्य तमशशरीरमित्यादिसुबालोपनिषद्वाक्यपर्यालोचनया भगवत एव तमश्शरीरकत्वेन देवतान्तरस्याप्रतीतेः परस्येष्टासिद्धेः । अव्यक्त्त इत्यस्यार्थमाह - अव्यक्त्तावस्थेति । नन्वव्यक्त्तशब्दस्य नपुंसकलिङ्गस्य त्रिगुणे रूढत्वेपि पुल्लिङ्गाव्यक्त्तशब्दस्य तदुपस्थापकत्वे किं प्रमाणम्? नहि पङ्कजो वर्तत इत्युक्त्ते अर्श आद्यजन्ततया पद्मवतः प्रतीतिरस्ति, तं व्यञ्जयन्निति व्यक्त्तिवाचिपदसमभिव्याहारादव्यक्त्तपदेपि व्यक्तयभावरूपार्थस्यैवोन्मेषात् । किञ्च प्रादुरासीदित्यस्य तमोनुद इति सन्निहितेनान्वयसम्भवे व्यवहितेनाव्यक्त्त इत्येनेनान्वयस्य क्लिष्टत्वाच्च; ततश्च प्रलयकाले रूपादिहीनतया अव्यक्त्तः परमात्मा विभक्त्ततमश्शरीरकः प्रादुरासीदित्यर्थः किं न स्यादिति चेन्न; तस्याप्यर्थस्येष्टत्वेनादोषात् । अतीन्द्रियग्राह्येत्यत्रातिशब्दस्येन्द्रियेणेन्द्रियग्राहेण वा समाससम्भवादुभ यथाप्याचष्टे - इन्द्रियमतीत्येत्यादिना । इन्द्रियमतीत्य वर्तमानेनेति - शास्त्रस्येन्द्रियातीतत्वं नाम इन्द्रियक्राह्यक्रहणशक्त्ति मत्त्वमिति भावः । शाब्दप्राधान्यं चेति - \"तस्मिन् जज्ञे स्वयं ब्रह्मा' इत्यत्र ब्रह्मशब्दस्य चतुर्मुखशरीरकभगवत्परत्वस्य तैरनभ्युपगमादिति भावः । अज एको नित्य इतीति - \"अज एको नित्यो यस्य पृथिवी शरीरम्' इत्यादि वाक्य इत्यर्थः । अज इति निर्विकारत्वं \"यस्याक्षरं शरीरम् यस्य मृत्युश्शरीरम्' इति कारणत्वमन्तर्यामित्वं चोक्त्तमिति भावः । विशब्दाथर्भूतविशेषं दर्शयति - जीवबुद्धयव्यवधानेनेति । अण्डान्तर्वर्तिपदार्थसृष्टौ तु हिरण्यगर्भादिजीवानां सिसृक्षारूपां बुद्धिमुत्पाद्य तद्द्वारा सृजतीति भावः । भूतशब्द सिद्धपर इति - भूमिशब्दो भावप्रधानः, ततश्चातिक्रान्ता सकलेतरप्रमाणसम्भावनाभूमिर्येन सोऽतिक्रान्तप्रत्यक्षादिसकलेतरप्रमाणसम्भावनाभूमिः, प्रत्यक्षादिप्रमाणानामविषय इति यावत् । स चासौ भूतार्थश्चेति समास इति भावः ॥is not available."
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.1.1 स्मृत्यधिकरणम्\nஇதுவரை ஸர்வ வேதாந்தங்களும் அகில ஹேயப்ரத்னீக கல்யாண கதானஸ்வரூப ஸ்ரீய: பதியான பரமபுருஷன் ஸ்ரீமந் நாராயணன் என்று அவனது பரத்வத்தை வெளிப்படுத்தி காரணத்வம் நிரூபிக்கப்பட்டது. அது எந்த ப்ரமாணத்தாலும் பாதிக்கத்தக்கதன்று (அபாத்யத்வம்) என்ற அம்சம் இந்த இரண்டாம் அத்யாயத்தாலே நிரூபிக்கப்படுகிறது.  இதில் முதல் இரண்டு பாதங்களில் காரணபூதமான பரப்ரஹ்மம் பற்றி பூர்வபக்ஷிகளால் கூறப்படும் பாதகங்களும் பரிஹரிக்கப்படுகின்றன. பின்னுள்ள இரண்டுபாதங்களில் (வியத்பாதம், ப்ராணபாதம்) கார்யத்வத்தை ஹேதுமாகக் கொண்டு வரும் விரோதத்தை வேதாந்த வாக்யங்களுக்கு பரஸ்பரம் முரண் பாட்டை நீக்குவதன் வாயிலாகப் பரிஹரிக்கிறார் என்று ஸங்கதி. முதலத்யாயத்தின் முடிவில் இரண்டுவகை ஸாங்க்யர்களும் கண்டிக்கப் பட்டனர். ஆகையால் முதலில் இங்கு ஸாங்க்யன் வேதாந்த விரோதத்தைச் சொல்கிறான். அடுத்தபடி யோக வாதீ என்று இங்கு அதிகரண ஸங்கதி. (1)\nமுன் கூறப்பட்ட -பரமபுருஷனே காரணம் என்ற விஷயம் கபிலர் முதலியோரின் ஸ்ம்ருதிகளோடு விரோதத்தால் மாற்றிவிட - விலக்கிவிடத்தக்கதா இல்லையா என்று சங்கை. விலக்கத்தக்கதே யென்பது சாங்க்யர்களின் பூர்வபக்ஷம். ஏனெனில், ச்ருதி விருத்தமான அர்த்தம் கொண்ட ஸ்ம்ருதி ஆதரிக்கத்தகாதது என்று பூர்வ மீமாம்ஸையில் ஸ்திரப்படுத்தப்பட்டிருந்தாலும், வேதாந்தார்த்தம் எளிதில் அறிய முடியாததாதலின், ஆப்தரான கபிலராலே அருளப்பட்ட கேவலம் தத்வப்பிரதிபாதனம் செய்யும் சாங்க்யஸ்ம்ருதி கொண்டே வேதாந்தார்த்தங்களை நிர்ணயம் செய்யவேண்டும். அவ்வாறு இல்லாவிட்டால் கபில ஸ்ம்ருதிக்கு முற்றிலும் வையர்த்யம் (பயனற்றதன்மை) ஏற்படும் என்றார்கள், “ஸ்ம்ரூதி அநவகாச தோஷப்ரஸங்க: இசிசேந் ந “ கபிலஸ்ம்ருதிக்கு இடமேயில்லையென்ற தோஷம் வந்துவிடுமேயென்றால் அதல்ல. ஏனெனில், கபிலர் கூறிய ப்ரதானம் ஜகத் காரணம் என்பது தகாது. ஏனெனில், ஆப்த தமர்களான பல மகர்ஷிகள் அருளிய வேறு-வேதாந்தார்த்தத்திற்கு முரணில்லாத பற்பல ஸ்ம்ருதிகளுக்கு இடமில்லாமையென்ற அதே தோஷம் வந்துவிடும். ஆதலின், அதன்று என்கிறோம். அவற்றிற்கு எப்படி இடமில்லாமை ஏற்படும்? மனுஸ்ம்ருதி, முதலியவை தர்மாதிகளை விளக்குவதால் அவகாசமுள்ளவையாகலாமே என்றால் அந்த தர்மங்களும் பரமபுருஷாராதனார்த்தங்களே என்று “இஷ்டாபூர்த்தம் பஹுதாஜாதம்” ஜாய- மானம் விச்வம் பிபர்த்தி, புவனஸ்ய நாபி: ததேவாக்னிரிதி யஜ்ஞைஸ்த்வ. மிஜ்யஸே நித்யம் ஸர்வதேவமயாச்யுத இது முதலிய ச்ருதிஸ்ம்ருதிகளால் சித்திப்பதாலும், 'ஆஸீதிதம் தமோபூதம்' எனத்தொடங்கி, \n\"ஆபோ நாரா இதி ப்ரோக்தா: ஆபோவை நரஸூநவ:  \nதா யதஸ்யாயனம் பூர்வம் தேந நாராயண: ஸ்ம்ருத: “\n“விஷ்ணோஸ் ஸகாசா துத்பூதம்\"  என்றிதுபோன்ற மநு - பராசர ஸ்ம்ருதிகளால் பரமபுருஷனே ஜகத்காரணனென்று ஸித்திப்பதாலும் பரம புருஷனுக்குக் காரணத்வம் சொல்லாவிட்டால் மன்வாதிஸ்ம்ருதிகளுக்கு இடமே இல்லையென்ற தோஷம் வருமென்பதாம். இந்த்ரியங்களுக்கு புலப்படாதவற்றை ஸாக்ஷாத்கரிக்க வல்லவர் கபிலர் ஆதலின், அவருக்குத் தோன்றாத ப்ரஹ்ம காரணத்வம் கூடாதென்று மேலே தோன்றும் சங்கைக்கு உத்தரம் கூறுகிறார். (2)\nவேதார்த்தங்களை ஸாக்ஷாத்கரிக்க வல்லவர்களாய் யத்வை கிஞ்சந மனுரவதத்தத்பேஷ ஜம்” என்று ச்ருதியில் ப்ரசித்தரான மனுபோன்றோருக்கு ப்ரதானம் காரணம் என்பது தோன்றாமையாலே வேதாந்தார்த்த விருத்தமான கபிலரின் ஸ்ம்ருதி அல்லது தோற்றம் ப்ராந்தியை மூலமாகக் கொண்டது என்பது கருத்து. (3)"
                            }
                        ]
                    },
                    {
                        "verse_number": 2,
                        "original_text": "Adhikarana 2.1.2 योगप्रत्युक्त्यधिकरणम्\nएतेन योगः प्रत्युक्तः॥2.1.3॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.1.2 योगप्रत्युक्त्यधिकरणम्\nएतेन कापिलस्मृतिनिराकरणेन योगस्मृतिरपि प्रत्युक्त्ता। का पुनरत्राधिकाशङ्का, यन्निराकरणाय न्यायातिदेशः, योगस्मृतावपीश्वराभ्युपगमान्मोक्षसाधनतया वेदान्तविहितयोगस्य चाभिधानात् वक्त्तुर्हिरण्यगर्भस्य सर्ववेदान्तप्रवर्तनाधिकृतत्वाच्च तत्स्मृत्या वेदान्तोपबृंहणं न्याय्यमिति। परिहारस्तु- अब्रह्मात्मकप्रधानकारणवादान्निमित्तकारणमात्रेश्वराभ्युपगमात् ध्यानात्मकस्य योगस्य ध्येयैकनिरूपणीयस्य ध्येयभूतयोरात्मेश्वरयोर्ब्रह्मात्मकत्वजगदुपादानतादिसवर्कल्याणगुणात्मकत्वविरहेणावैदिकत्वाद्वक्त्तुर्हिरण्यगर्भस्यापि क्षेत्रज्ञभूतस्य कदाचिद्रजस्तमोऽभिभवसम्भवाच्च योगस्मृतिरपि तत्प्रणीतरजस्तमोमूलपुराणवद्भ्रान्तिमूलेति न तया वेदान्तोपबृंहणं न्याय्यमिति॥ इति योगप्रत्युक्त्यधिकरणम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.1.2 योगप्रत्युक्त्यधिकरणम्\nकिं वेदान्तानां योगस्मृत्योपबृंहणं न्याय्यम्, उत नेति संशयः। न्याय्यमिति पूर्वः पक्षः, कृत्स्नवेदप्रवर्तनाधिकृतहिरण्यगर्भप्रणीतत्वाद्योगस्य, ईश्वरसद्भावाभ्युपगमाच्च। अतो योगस्मृत्योपबृंहितत्वेन वेदान्तानामब्रह्मात्मकप्रधानोपादानप्रतिपादनपरत्वम्। राद्धान्तस्तु - कपिलस्मृतिवद्वेदविरुद्धत्वाविशेषादनादरणीयैव योगस्मृतिः; हिरण्यगर्भस्यापि क्षेत्रज्ञत्वेन भ्रमसंभवात् योगस्मृतेरपि भ्रान्तिमूलकत्वम्। सूत्रमपि व्याख्यातम्। इति योगप्रत्युक्त्यधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.1.2 योगप्रत्युक्त्यधिकरणम्\nयोगस्य हैरण्यगर्भस्यापि कापिलस्मृतिवद्वेदविरुद्धत्वाविशेषात् तद्वन्निरासः।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.1.2 योगप्रत्युक्त्यधिकरणम्\nएतेन योगः प्रत्युक्त्तः । अत्र विषयसंशयहेतू पूर्ववत्, ब्रह्मकारणत्वं विचाल्यम् ? उत नेति विचारः । तदर्थमीश्वराधिष्ठितं प्रधानं कारणम्, उत बह्मेति । किं योगस्मृतिविरोधेन वेदान्तानामन्यपरत्वमापाद्यम्, उत नेति । किं तया वेदान्तोपबृंहणं कार्यम्, उत न? इति । किं सा भ्रान्तिमूला ? उत न ? इति । किं हिरण्यगर्भस्य भ्रमः सम्भवति, न ? इति । यदा न सम्भवति तदा तदुपबृंहणीयतया वेदान्तानां तद्विरोधेऽन्यपरत्वादीश्वराधिष्ठितं प्रधानं कारणमिति ब्रह्मकारणत्वं विचाल्यमिति । यदा भ्रमस्सम्भवति तदा तयोपबृंहणीयत्वाभावाद्वेदान्तवाक्यानां तद्विरोधेऽन्यपरत्वाभावादीश्वराधिष्ठितप्रधानस्य जगत्कारणत्वाभावात् ब्रह्मकारणत्वमविचाल्यमिति । सूत्रस्याक्षरार्थमाह- एतेनेति । वैदिकतत्त्वाभ्युपगममनुष्ठानाभ्युपगमं चाह - ईश्वराभ्युपगमात् योगस्य चाभिधानादिति । परिहारे तत्त्ववैषम्यमाह- अब्रह्मात्मकेति । अनुष्ठानवैषम्यं चाह - ध्यानात्मकस्येति । न हि ध्यानस्य ध्यानत्वान्मोक्षोपायत्वम्, गर्दभध्यानादिषु व्यभिचारात्; तस्मात् ध्येयविशेषविषयमेव ध्यानं मोक्षसाधनमिति ध्येयवैषम्यात्तदेकनिरूपणीयध्यानवैषम्यादित्यर्थः । आत्मेश्वरयोरिति - ब्रह्मात्मकत्वं जीवस्य, जगदुपादानतादिकल्याणगुणयोग ईश्वरस्य । क्षेत्रज्ञभूतस्येति - \"यो ब्रह्माणं विदधाती \"ति सृज्यत्वश्रुतिरवतारश्रुत्यनपोदिता ब्रह्मणः क्षेत्रज्ञत्वे प्रमाणम्, यथेन्द्रवरुणादीनाम् । कर्मकर्तृनामरूपाभ्यां योजनीयत्वं हि चेतनस्य सृज्यत्वमिति भावः । कदाचिद्रजस्तमोऽभिभवसम्भवादिति - कल्पविशेषेषु गुणविशेषोन्मेषविषयपुराणवचनार्थोऽभिप्रेतः । ननु शौनकेनैव ब्रह्मणो भगवदंशत्वं भगवद्वचनेनैव प्रदर्श्यते \"त्वमप्यत्र महाभाग! मदंशः कमलोदरात् । मन्नाभिसम्भवाज्जातः प्रजासृष्टिकरः परः\" इति । तस्मात् \"आब्रह्मस्तम्बपर्यन्ता\" इति नाभिविधिर्विवक्षितः, किन्तु मर्यादेति । नैवम्; स्तम्बस्याप्यकर्मवश्यत्वप्रसङ्गात् । स्थावरदेहस्य कर्मनिबन्धनत्वं च स्मर्यते \"पुमान्न देवो न नरो न पशुर्न च पादपः । शरीराकृतिभेदास्तु भूपैते कर्मयोनयः\" इति भगवदंशत्वव्यपदेशस्तत्तदनुप्रवेशनिबन्धन इति तत्रैवोक्त्तम् \"यदि तेऽनुग्रहकृता मयि बुद्धिर्जनार्द्दन । तन्मां भक्त्त इति ज्ञात्वा\nकथमात्मानमुच्यत\" इति ब्रह्मणः प्रागविदितभगवत्स्वरूपजिज्ञासया प्रार्थनमुक्त्तम् । अनुग्रहकृता- अनुग्रहरूपेण कृता, अनुग्रहाय कृता वा । \"कथयामि तवात्मानमनाख्यागोचरं परम् । न वाचां विषयो योऽसावविशेषस्वलक्षणः । प्रसादसुमुखः सोऽहमिमं यच्छामि ते वरम् । अनाख्यातस्वरूपं मां भवान् ज्ञास्यति योगतः । भक्त्तो मां तत्त्वतो\nवेत्ति मयि भक्त्तिश्च ते परा । जिज्ञासा परमा ब्रह्मस्तेन जाता मतिस्तव । एवमुक्त्तस्ततो ब्रह्मा विष्णुना प्रभविष्णुना । विष्णुस्वरूपजिज्ञासुर्युयोजात्मानमात्मना । स ददर्शातिसूक्ष्माणां सूक्ष्म ज्योतिरजं प्रभुम् । निमेषार्धार्धमात्रेण व्याप्ताशेषचराचरम् । आत्मानमिन्द्ररुद्रार्कचन्द्राश्विवसुमारुतान् । स्वादीनपि च शब्दादीन् ददृशे स च तन्मयान्\" इति भक्त्तिप्रीतभगवत्प्रसादलब्धयोगेन ब्रह्मणा युगपद्विश्वव्यापिभगवत्स्वरूपसाक्षात्कारस्तत्र भगवत्स्वरूपे च इन्द्रवस्वादिजीववदाकाशाद्यचेतनवच्च स्वात्मनो रुद्रस्य च दर्शनं चोक्त्तम् । तत्रावतारप्रश्नानन्तरं भगवता \"परित्राणाय साधूना\"मित्यारभ्य \"पूर्वोत्पन्नेषु भूतेषु नृदेवादिषु चाप्यहम् । अनुप्रविश्य धर्मस्य करोमि परिपालनम् । प्रविश्य च तथाऽपूर्वां तनुं धर्मभृतां वर । जगतोऽस्य जगत्यस्मिन् करोमि परिपालनम्\" इत्यवतारद्वैविध्यमुक्तवा । \"यद्वै धर्मोपकाराययच्च दुष्टनिबर्हणम् । चरितं मानुषादीनां तद्वै जानीष्व मत्कृतम्\" इत्यनेनानुप्रवेशावतारेषु स्वानुप्रविष्टजीवगतप्रकृष्टेचेष्टितानामेव स्वचेष्टितत्वं, न निकृष्टचेष्टितानामिति प्रतिपाद्य \"उत्पाद्य पृथिवीं सम्यक् स्थापयित्वा यथापुरा । सृष्टिं ततः करिष्यामि त्वामाविश्य प्रजापतिम्\" इति चतुर्मुखस्य भगवदंशत्वमनुप्रवेशकृतमिति सुस्पष्टमुक्त्तम् । तत्र ब्रह्मणो युक्त्तावस्तायामिन्द्रस्येव रुद्रस्य भगवदात्मकत्वदर्शनस्योपक्रमावगततया \"सङ्कर्षणात्मकश्चैव कल्पान्ते च रसातलात् । समुत्पत्स्ये तदा रुद्रः कालाग्निरिति विश्रुतः\" इति च सङ्कर्षणानुप्रवेशेन रुद्रस्य भगवतात्मकतायाः प्रतिपादितत्वात् \"नृत्यत्यन्ते च यद्रूप\"मिति रूपतयोक्त्तत्वात् \"तवान्तरात्मा मम चे\"तिभगवदन्तर्यामित्ववचनाच्च रुद्रस्यापि भगवदंशत्वमनुप्रवेशकृतम्; तथा श्रीविष्णुधर्मोत्तरे \"ब्रह्मा शम्भुस्तथैवार्कश्चन्द्रमाश्च शतक्रतुः । एवमाद्यास्तथैवान्ये युक्त्ता वैष्णवतेजसा । जगत्कार्यवसाने तु वियुज्यन्ते च तेजसा । वितेजसश्च ते सर्वे पञ्चत्वमुपयान्ति च\" इति ब्रह्मादीनां भगवत्तेजोवियोगेन प्रलयप्रतिपादनाच्चानुप्रवेशः सिद्धः । तथा मोक्षधर्मे \"नारायणो महायोगी शुभाशुभविवर्जितः । ससर्ज नाभिजं पुत्रं ब्रह्माणममितप्रभम् । ततः स प्रादुरभवदथैनं वाक्यमब्रवीत् । मम स्वं नाभितो जातः प्रजासर्गकरः प्रभुः । सृज प्रजास्त्वं विविधा ब्रह्मन् सजडपण्डिताः । स एवमुक्त्तो विमुखश्चिन्ताव्याकुलमानसः । प्रणम्य वरदं देवमुवाच हरिमीश्वरम् । का शक्त्तिर्मम देवेश प्रजाः स्रष्टुं नमोऽस्तुते । अप्रज्ञावानहं देव विदत्स्व यदनन्तरम् । स एवमुक्त्तो भगवान् बभूवान्तर्हितस्ततः । चिन्तयामास विश्वेशो बुद्धिं बुद्धिमतां वरः । स्वरूपिणी ततो बुद्धिरुपस्थे हरिं प्रभुम् । योगेन चैनां संयोज्य स स्वयं ययुजे तदा । स तामैश्वर्ययोगस्थां बुद्धिं शक्त्तिमतीं सतीम् । उवाच वचनं देवो बुद्धिं वै प्रभुरव्ययः । ब्रह्माणं प्रविशस्वेति लोकसृष्टयर्थसिद्धये । तदर्थमीश्वरादिष्टा बुद्धिः क्षिप्रं विवेश सा । अथैनं बुद्धिसंयुक्त्तं पुनस्तं ददृशे हरिः । भूयश्चैनं वचः प्राह सृजेमा विविधाः प्रजाः । बाढमित्येव जग्राह यथाज्ञां शिरसा हरेः। तथाऽकरोच्च धर्मात्मा ब्रह्मा लोकपितामहः\" इति भगवदनुप्रविष्टया तदाहिशक्तया बुध्द्यानुप्रविष्टत्वात् सृष्टिसामर्थ्यं ब्रह्मण उक्त्तम् । \"स स्वयं युयुज\" इति बुद्धेरन्तरनुप्रवेशो ह्युक्त्तः, अर्थान्तरानुपपत्तेः । अतः चतुर्मुखस्य भगवदवतार\nत्वमनुप्रवेशकृतम्, तस्मात् \"आब्रह्मस्तम्बपर्यन्ता\" इत्यभिविधिरेव विवक्षितः । परैस्त्वाद्ये द्वितीयं सूत्रमेवं व्याख्यातम्, इतरेषां- अहङ्कारादीनां तत्त्वानां श्रुतावनुपलब्धेः, अतः कार्यस्मृत्यनुपपत्त्या च कारणस्मृत्यनुपपत्तिस्तात्पर्यार्थ इति; तदयुक्त्तम् श्रुतावेवोपलब्धेः \"तन्मात्राणि भूतादौ लीयन्ते भूतादिर्महति लीयते\nमहानव्यक्त्ते लीयते अव्यक्त्तमक्षरे लीयते अक्षरं तमसिलीयते\" इति, तथा \"बुद्धिरध्यात्मं बोद्धव्यमधिभूतं ब्रह्मा तत्राधिदैवत\"मिति \"अहङ्कारोऽध्यात्ममहङ्कर्त्तव्यमधिभूतं रुद्रस्तत्राधिदैवत\"मिति, तथा \"यस्याहङ्कारः शरीरं यस्य बुद्धिः शरीरं यस्याव्यक्त्तं शरीर\"मिति, तथा \"मनो भित्त्वा भूतादिं भिनत्ति भूतादिं भित्त्वा महान्तं भिनत्ति महान्तं भित्त्वाऽव्यक्त्तं भिनत्ति\" इति । एषु वाक्येषु बुद्धि-शब्दो महत्तत्त्वव्यापारपरः \"महान् वै बुद्धिलक्षणम्\" इति श्रुतेः, अतोऽव्यक्त्तमहदहङ्काराः श्रुतावुपलभ्यन्ते । स्मर्यन्ते च \"यत्तत्कारणमव्यक्त्तम्\" इत्युपक्रम्य \"त्रिविधोऽयमहङ्कारो महत्तत्त्वादजायत\" इति; अतः स्मृत्युपबृंहिता श्रुतिर्महदादौ प्रमाणम् । सूत्रकारैस्तु \"महतः परमव्यक्त्तम्\" इत्यादेः कठवल्लीवाक्यस्यैव महदादितत्त्वपरत्वं प्रतिक्षिप्तम्, अर्थविरोधात् सुबालोपनिषद्वाक्यानां तु विरोधाभावान्न प्रतिक्षिप्तम्; अतः श्रुतावनुलब्धेरिति व्याख्यानमयुक्त्तम् । अब्रह्मात्मकानां महदादीनां श्रुतावनुपलब्धिर्विवक्षितेति चेत्, अब्रह्मात्मकप्रधानमपि श्रुतिष्वनुपलब्धमिति प्रधानादितरेषां लोके वेदे चानुपलब्देरिति व्याख्यानमनुपपन्नम् । \"एतेन योगः प्रत्युक्त्तः\" इत्यत्र अधिकशङ्कापरिहारौ परैरेवमुक्त्तौ, \"त्रिरुन्नतं स्थाप्य समं शरीरम्\" तां योगामिति मन्यन्ते स्थिरामिन्द्रियधारणम् । \"विद्यामेतां योगविधिं च कृत्स्न\"मित्यादिषु श्रुतिषु योगस्मृत्यर्थस्य परिगृहीतत्वाद्योगस्मृतेः प्रामाण्यशङ्का । एकदेशसम्प्रतिपत्तावप्येकदेशान्तरविप्रतिपत्तेरप्रामाण्यमिति परिहार इति । तत्र तावदधिकशङ्कोक्त्तिरनुपपन्ना आधिक्याभावाच्छङ्कायाः । श्रुतिपरिहारौ हि साङ्खयस्मृतेरपि तुल्यः \"तत्कारणं साङ्खययोगाधिगम्यं ज्ञात्वा देवं मुच्यते सर्वपाशैः\" \"पुरुषं निर्गुणं साङ्खयमर्र्थवशिरसो विदु\"रिति श्रुत्यविरुद्धांशस्य श्रुत्या परिग्रह इति निर्वाहश्च द्वयोरपि तुल्यः, अतः शङ्काया अधिकत्वाभावात् परिहारश्चानधिकः, एकदेशसम्प्रतिपत्तावप्येकदेशविप्रतिपत्तेरप्रामाण्यमपि द्वयोस्तुल्यम्, अतः शङ्कापरिहारावनुपपन्नौ । यादवप्रकाशैस्तु द्वितीयं सूत्रमेवं व्याख्यातम्, कायर्ेषु सुखदुःखमोहदर्शनेन कथञ्चित् प्रधानानुमानेऽपि कुण्डलादौ स्वर्णादेरिव कार्येष्वनुपलब्धानां पुरुषमहदहङ्कारादीनां तत्त्वान्तरत्वेन परिकल्पनमयुक्त्तम्, पृथिव्यादीनामेव कश्चिदंशो हृदयादिस्थानस्थः पुरुषो महदहङ्कारादयश्च स्युरित्युपगमे बाधाभावादिति, अतः कार्यस्मृत्यनुपपत्तेश्च कारणस्मृत्यनुपपत्तिरिति एतेनेति, सूत्रं च कपिलादिस्मृतीनामेव योगिप्रत्यक्षमूलत्वं स्मृत्यनवकाशदोषनिराकरणेन प्रत्युक्त्तमिति व्याख्यातम् । तत्र तावत् \"इतरेषा\"मिति सूत्रयोजनाऽनुपपन्ना, भोक्त्तृत्वाध्यवसायाभिमानादिकार्योपलम्भात् । तानि कार्याणि पृथिव्यादीनामंशविशेषेष्वेव स्युरिति चेत्, सुखदुःखमोहादयश्च तेष्वेव स्युरिति प्रसङ्गस्याविशिष्टत्वात् प्रधानकल्पनमनुमत्य पुरुषमहदादिव्युदासो निर्निबन्धनः, तस्यापि व्युदासोऽभिमतश्चेदितरेषामितिपदवैयथ्यर्म्, तदा हि सर्वेषां चानुपलब्धेरिति वक्त्तव्यम्; तथा च मन्दफलम्, युक्त्तिभिस्तत्कल्पनानां तर्कपादे निरसिष्यमाणत्वात्, अतः कपिलस्मृतेर्योगिप्रत्यक्षमूलत्वव्युदसनमपेक्षितमिति तदेव विवक्षितम् । एतेनेति सूत्रेण तह्युदस्यत इति चेन्न; साङ्खयस्मृतेरिव योगस्मृतेः श्रुतिविरुद्धांशव्युदासनस्यापेक्षितत्वात्, तस्य च शब्दानुकूलत्वात् अपेक्षितसिद्धयनुगुणनिर्वाहे सम्भवति तदननुगुणनिर्वाहाश्रयणस्यानुपपन्नत्वात् स्मृत्यनवकाशसूत्रेणेव योगस्मृतिव्युदासोऽपि सिद्धेः, तुल्यन्यायत्वादिति चेन्न; अधिकशङ्कायाः सम्भवात्, अतो योगस्मृतिविषयमतिदेशाधिकरणम् एतेनेति सूत्रितमिति युक्त्तम् ॥ इति योगप्रत्युक्तयधिकरणम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.1.2 योगप्रत्युक्त्यधिकरणम्\n160. वेदान् पूर्वं विधाताऽलभत भगवतस्सर्वविद्यानियुक्तो  \nवागीशश्चैष तस्मात्तदुदितविहतौ कम्पनं वेदमूर्ध्नः ।  \nमैवन्तस्यापि वेदापहृतिमुखविपद्दर्शनात् क्षेत्रिभावात्  \nभ्रान्त्यादिस्सम्भवेदित्यगतिकविषये पूर्ववन्निर्वहामः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.1.2 योगप्रत्युक्त्यधिकरणम्\n7. वेदान्पूर्वमित्यादि। विधाता-हिरण्यगर्भः। पूर्वम्-प्रजासर्गात्पूर्वम्। भगवतः-श्रीमन्नारायणात्। वेदान्- ऋगादिरूपान् सर्वानेवापौरुषेयाक्षरराशीन्। अलभत-प्राप्तवान्। एषः-हिरण्यगर्भः। सर्वविद्यानियुक्तः- सर्वविद्याप्रवर्तने भगवता नियुक्तः। वागीशश्च-साक्षात् सरस्वतीवल्लभ इति प्रसिद्धश्च। तस्मात्- हिरण्यगर्भस्य तादृशमहिमशालित्वात्। तदुदितविहतेः-हिरण्यगर्भाक्तिव्याघातात्। वेदमूर्ध्नः-वेदान्तस्य। कम्पनात्-चलनमेव भवेदिति। मैवम्-एवं मा शङ्किष्ठाः। तस्यापि-हिरण्यगर्भस्यापि। वेदापहृतिमुखविपद्दर्शनात्- मधुकैटभ निमित्तवेदापहारप्रमुखापद्दर्शनात्। क्षेत्रिभावात्-त्रिगुणात्मकप्रकृतिद्रव्यमयशरीरवर्तित्वात्। भ्रान्त्यादिः-भ्रान्तिः धर्मविपर्ययः, आदिशब्देन धर्मिविपर्ययः। सम्भवेदिति-सम्भावित एवेति हेतोः। मैवमिति पूर्वोणान्वयः। अगतिकविषये-वेदाविरोधस्य निर्वोढुमशक्यत्वे तादृशविषये। पूर्ववत्-वेदविरुद्धकपिलवाक्यांशवदेव। निर्वहामः-अप्रमाणमित्येव निर्वहामः। वेदाविरुद्धांशस्तु गृह्यत एव 'आत्म प्रमाणान्येतानि न हन्तव्यानि हेतुभिः' इति वचनादिति भावः॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.1.2 योगप्रत्युक्त्यधिकरणम्\n अत्रापि विषयसंशयपूर्वपक्षसिद्धान्तहेतवः पूर्ववद्ब्रष्टव्याः। हिरण्यगर्भस्य भ्रमासम्भवात् तत्कृतस्य शास्त्रस्येश्वराभ्युपगमेन श्वेताश्वतरोपनिषदाद्युक्तयोगानुष्ठानवर्णनेन च कपिलादिस्मृतिवैलक्षण्येन च वेदान्तान्तरङ्कत्वात् तेनोपबृंहणीया वेदान्ता इति तदुक्तरीत्या ईश्वराधिष्ठितस्य प्रधानस्य कारणत्वोनाभ्युपगन्तव्यत्वात् ब्रह्म कारणमित्येतदयुक्तं\" इत्यस्यातिदेशाधिकरणस्याधिका शङ्का। हिरण्यगर्भस्यापि क्षेत्रज्ञत्वेन तत्कृतस्य शास्त्रस्य भ्रममूलत्वसंभवात्, अब्रह्मात्मकप्रधानकारणत्वाभ्युपगमात्, ईश्वरस्य निमित्तमात्रत्वाङ्गीकारात्, वेदांताभिमतध्येयवैषम्यात्, तन्निरूप्यविलक्षणध्यानविधानाच्च विरुद्धेन तेन वेदान्ता नोपबृंहणीया इति तत्परिहारः॥ संग्रहकारिका॥ योगस्तर्ह्युपबृंहणत्वमयतां सह्यब्जभूनिर्मित- स्तत्राङ्गीकृत ईश्वरश्श्रुतिमितो योगश्च तद्रोचरः। मैवं श्रुत्युदितेश्वरात्तदुदिताद्योगाच्च तद्गोचरा- द्वैलक्षण्यजुषौ हि तौ भववतः कस्येह नास्ति भ्रमः॥ इति योगप्रत्युक्त्याधिकणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.1.2 योगप्रत्युक्त्यधिकरणम्\nअत्रापि विषयसंशयपूर्वपक्षसिद्धान्तहेतवः पूर्ववद्द्रष्टव्याः। हिरण्यगर्भस्य भ्रमासंभवात् तत्कृतशास्त्रस्येश्वराभ्युपगमेन श्वेताश्वतरोपनिषदाद्युक्त योगानुष्ठानवर्णनेन च कपिलादिस्मृतिवैलक्षण्येन च वेदान्तान्तरङ्गत्वात्तेनोपबृह्मणं\" कार्यमित्यधिकाशङ्का। ईश्वराधिष्ठितप्रधानकारणतया च ब्रह्मकारणत्वमपि युक्तमित्येतदुक्तम्। हिरण्यगर्भस्यापि क्षेत्रज्ञत्वेन भ्रमसंभवात् तत्कृतशास्त्रास्यापि भ्रममूलत्वसंभवादब्रह्मात्मकप्रधानकारणवादस्य निमित्तमात्रेश्वरस्याभ्युपगमाद्वेदान्तोदितध्येयापेक्षया विलक्षणध्येयविधानाच्च विरुद्धत्वेन न हिरण्यगर्भस्मृतिरनुरोद्धव्येति परिहारश्च द्रष्टव्यः। एतेन निमित्तोपादानभेदनिराकरणेनैव हिरण्यगर्भमतमनादरणीयमिति सूत्रार्थः।। ।।इति योगप्रत्युक्त्यधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.1.2 योगप्रत्युक्त्यधिकरणम्\nननु ईश्वरत्वाभ्युपगमस्साङ्खयानामप्यविशिष्ट एव, सेश्वरसाङ्खयानामपि वाक्यात्तन्निराकरणस्यापि पूर्वाधिकरणे कर्तव्यत्वादित्यस्वरसादाह; भाष्ये- योगस्य चाभिधानादिति । योगशास्त्रे प्रधानप्रतिपाद्यस्य श्वेताश्वेतरादिप्रत्यक्षश्रुतिषु मोक्षोपायतया विधानान्न साङ्खयस्मृतितुल्येति भावः । ननु सृज्यत्वश्रुतिर्ब्रह्मणः क्षेत्रज्ञत्वे कथं प्रमाणमित्याशङ्कयाह - कर्मकृतनामरूपाभ्यामिति । भगवद्वचनेनेति भावः। भगवदंशत्वमिति- शौनकेन प्रदर्श्यत इत्यर्थः । स्तम्बस्याप्यकर्मवश्यत्वप्रसङ्गादिति - ननु \"आब्रह्मस्तम्बपर्यन्ता जगदन्तर्व्यवस्थिताः । प्राणिनः कर्मजनित संसारवशवर्तिनः' इति श्लोके आब्रह्मस्तम्बपर्यन्ता इति नैकं पदम्, आङो ब्रह्मस्त म्बाभ्यामन्वये वैरूप्यपरिहारार्थमुभयत्राप्येकार्थत्वमाश्रयणीयं स्यात्, किन्तु स्तम्बपर्यन्ता इति पृथक् पदम् । इतरथा पर्यन्तशब्दवैयर्थ्यप्रसङ्गात्, ततश्च पर्यन्तपदस्वारस्यात्स्तम्बस्य माण्यन्तर्भावेपि न ब्रह्मणोऽन्तर्भावो युक्त्तः, तत्राङो मर्यादार्थत्व सम्भवदिति चेन्न; अभिविधिसाहचर्यादभिविधित्वोपपत्तेर्वैरूप्याश्रयणस्यान्याय्यत्वादिति भावः । प्रविश्य च तथापूर्वामिति - अपूर्वाभितिछेदः । युक्त्तावस्थायामिति - योगदशायामित्यर्थः । कार्यस्मृत्यनुपपत्त्येति - महदहङ्कारादिकार्यविषयस्मृतेर्यथा मूलश्रुत्यनुपलम्भादप्रामाण्यम्; एवं कारणप्रधानविषयस्मृतेरपीति सूत्र तात्पयर्ार्थः । परैस्तु औपनिषदयोगसापेक्षाच्छ्रुतिसंवादबाहुल्याच्च योगस्मृतिः प्रमाणमि त्यधिकाशङ्का युक्त्तिद्वयेन वर्णिता, तत्र प्रथमयुक्त्तेर्मोक्षसाधनतया वेदान्तविहितयोगस्य चाभिधानादिति भाष्येणोक्त्तत्वाद्द्वितीयां संवादबाहुल्ययुक्त्तिमनूद्य दूषयति - अधिकशङ्कापरिहारौ परैरेवमुक्त्तावित्यादिना । तत्कारणं साङ्खययोगाधिगम्यमिति - नच साङ्ख्ययोगशब्दयोः ज्ञानपरत्वं शाङ्करभाष्ये वर्णितमितिवाच्यम्; प्रसिद्धार्थपरित्यागे हेत्वभावादितिभावः ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.1.2 योगप्रत्युक्त्यधिकरणम्\nவேதாந்தங்களுக்கு ஹிரண்யகர்ப்பனால் அருளப்பட்ட யோகஸ்ம்ருதி ப்ரமாணமா அல்லவா என்பது சம்சயம். ப்ரமாணமே - ஏனெனில், முழுவேதங் களையும் ப்ரவர்த்திப்பித்த ஹிரண்யகர்ப்பன் (ப்ரஹ்மதேவன்) அருளியதாலும் யோகஸ்ம்ருதி பகவானை ஏற்றுக்கொள்வதாலும் என்பது பூர்வபக்ஷம்.  ஆகவே யோகஸ்ம்ருதிப்படி ப்ரதானமே காரணமாகும்./ (உபாதா நம்) ஈச்வரன் நிமித்த காரணமே என்ற பூர்வபக்ஷத்தை நிரஸனம் செய்கிறார். அந்த ஸூத்ரத்தாலே.” (ஸூ) ஏதோ யோக: ப்ரத்யக்தக:” கபிலஸ்ம்ருதிக்குக் கூறிய முறையால் யோக ஸ்ம்ருதிக்கும் வேதாந்த வாக்யங்களுடன் விரோதம் வருவதால் அதுவும் ப்ரமாணமில்லையென்று கூறப்படுகிறது. சதுர்முகனானாலும் ஜீவனே யாதலின் அவருக்கு ஏற்பட்ட தோற்றமும் ப்ராந்தியை மூலமாகக் கொண்டதே யென்பதாம்."
                            }
                        ]
                    },
                    {
                        "verse_number": 3,
                        "original_text": "Adhikarana 2.1.3 विलक्षणत्वाधिकरणम्\nन विलक्षणत्वादस्य तथात्वं च शब्दात्॥2.1.4॥\nअभिमानिव्यपदेशस्तु विशेषानुगतिभ्याम्॥2.1.5॥\nदृश्यते तु॥2.1.6॥\nअसदिति चेन्न प्रतिषेधमात्रत्वात्॥2.1.7॥\nअपीतौ तद्वत्प्रसङ्गादसमञ्जसम्॥2.1.8॥\nन तु दृष्टान्तभावात्॥2.1.9॥\nस्वपक्षदोषाच्च॥2.1.10॥\nतर्काप्रतिष्ठानादपि॥2.1.11॥\nअन्यथानुमेयमिति चेदेवमप्यनिर्मोक्षप्रसङ्गः॥2.1.12॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.1.3 विलक्षणत्वाधिकरणम्\nपुनरपि स्मृतिविरोधवादी तर्कमवलम्बमानः प्रत्यवतिष्ठतेयत्साङ्खयस्मृतिनिराकरणेन जगतो ब्रह्मकार्यत्वमुक्त्तम्,तन्नोपपद्यते; अस्य प्रत्यक्षादिभिरचेतनत्वेनाशुद्धत्वेनानीश्वरत्वेन दुःखात्मकत्वेन चोपलभ्यमानस्य चिदचिदात्मकस्य जगतः भवदभ्युपेतात्सर्वज्ञात्सर्वेश्वराद्धेय प्रत्यनीकादानन्दैकतानाद्ब्रह्मणो विलक्षणत्वात्। न केवलं प्रत्यक्षादिभिरेव जगतो वैलक्षण्यमुपलभ्यते, शब्दाच्च तथात्वम् विलक्षणत्वम् उपलभ्यते \"विज्ञानं चाविज्ञानं च\" \"एवमेवैता भूतमात्राः प्रज्ञामात्रास्वर्पिताः प्रज्ञामात्राः प्राणे अर्पिताः\" समाने वृक्षे पुरुषो निमग्नोऽग्नीशया शोचति मुह्यमानः\" \"अनीशश्चात्मा बध्यते भोक्त्तृभावात्\" इत्यादिभिः। कार्यस्य हि जगतोऽचेतनत्वदुःखित्वादयो निर्द्दिश्यन्ते। यद्धि यत्कार्यम्, तत्तस्मादविलक्षणम्, यथा मृत्सुवर्णादिकार्यं घटरुचकादि; अतो ब्रह्मविलक्षणस्यास्य जगतस्तत्कार्यत्वं न सम्भवतीति साङ्खयस्मृत्यनुरोधेन कार्यसलक्षणं प्रधानमेव कारणं भवितुमर्हति। अवश्यं च शास्त्रस्यानन्यापेक्षस्यातीन्द्रियार्थगोचरत्वेपि तर्कोऽनुसरणीयः, यतस्सर्वेषां प्रमाणानां क्वचित् क्वचिद्विषये तर्कानुगृहीतानामेवार्थनिश्चयहेतुत्वम्। तर्को हि नाम अर्थस्वभावविषयेण न तावत्सर्वधर्मसारूप्यम्, कार्यकारणभावानुपपत्तेः। न हि मृत्पिण्डकार्येषु घटशरावादिषु पिण्डत्वाद्यनुवृत्तिर्दृश्यते। अथ येन केनचिद्धर्मेण सारूप्यम्, तज्जगद्ब्रह्मणोरपि सत्तादिलक्षणं सम्भवति। तदुच्यते; येन स्वभावेन कारणभूतं वस्तु वस्त्वन्तराद्य्वावृत्तं तस्य स्वभावस्य तत्कार्येऽप्यनुवृत्तिः कार्यस्य कारणसालक्षण्यम्, येन ह्याकारेण मृदादिभ्यो हिरण्यं व्यावर्तते, तदाकारानुवृत्तिस्तत्कार्येषु कुण्डलादिषु दृश्यते। ब्रह्म च हेयप्रत्यनीकज्ञानानन्दैश्वर्यस्वभावम्, जगच्च तत्प्रत्यनीकस्वभावमिति न तदुपादानम्। ननु च वैलक्षण्येपि कार्यकारणभावो दृश्यते, यथा चेतनात्पुरुषादचेतनानि केशनखदन्तलोमानि जायन्ते, यथा चाचेतनाद्गोमयाच्चेतनो वृश्चिको जायते; चेतनाच्चोर्णनाभेरचेतनस्तन्तुः, नैतदेवम्, यतस्तत्राप्यचेतनांश एव कार्यकारणभावः। अथ स्यात्- अचेतनत्वेनाभिमतानामपि चैतन्ययोगः श्रुतिषु श्राव्यते \"तं पृथिव्यब्रवीत्\" \"आपो वा अकामयन्त\" \"ते हेमे प्राणा अहंश्रेयसे विवदमाना ब्रह्माणं जग्मुः\" इति नदीसमुद्रपर्वतादीनामपि चेतनत्वं पौराणिका आतिष्ठन्ते, अतो न वैलक्षण्यमिति। अत उत्तरं पठति - तुशब्दश्चोदिताशङ्कानिवृत्त्यर्थः, पृथिव्याद्यभिमानिन्यो देवताः \"तं पृथिव्यब्रवीत्\" इत्यादिषु पृथिव्यादिशब्दैर्व्यपदिश्यन्ते। कुतः ? विशेषानुगतिभ्याम् विशेषः विशेषणम्, देवताशब्देन विशेष्य पृथिव्यादयोऽभिधीयन्ते, \"हन्ताहमिमास्तिस्रो देवताः\" इति तेजोऽबन्नानि देवताशब्देन विशेष्यन्ते \"सर्वा ह वै देवता अहंश्रेयसे विवदमानाः\" \"ते देवाः प्राणे निःश्रेयसं विदित्वा\" इति च; अनुगतिः- अनुप्रवेशः। \"अग्निर्वाग्भूत्वा मुखं प्राविशत् आदित्यश्चक्षुर्भूत्वाऽक्षिणी प्राविशत् वायुः प्राणो भूत्वा नासिके प्राविशत्\" इत्यादिना वागाद्यभिमानित्वेनाग्न्यादीनामनुप्रवेशः श्रूयते अतो जगतोऽचेतनत्वेन विलक्षणत्वाद्ब्रह्मकार्यत्वानुपपत्तेस्तर्कानुगृहीतस्मृत्यनुरोधेन जगतः प्रधानोपादानत्वं वेदान्तैः प्रतिपाद्यते इति। एवं प्राप्तेऽभिधीयते॥ 5॥\nतुशब्दात्पक्षो विपरिवर्तते; यदुक्त्तं जगतो ब्रह्मविलक्षणत्वेन ब्रह्मोपादानत्वं न सम्भवतीति। तदयुक्त्तम्, विलक्षणयोरपि कार्यकारणभावदर्शनात्। दृश्यते हि माक्षिकादेर्विलक्षणस्य क्रिम्यादेस्तस्मादुत्पत्तिः। ननूक्त्तमचेतनांश एव कायर्कारणभावात्तत्र सालक्षण्यम्। सत्यमुक्त्तम्, न तावता कायर्कारणयोर्भवदभिमतसालक्षण्यसिद्धिः, यथाकथञ्चित्सालक्षण्ये सर्वस्य सर्वसालक्षण्येन सर्वस्मात्सर्वोत्पत्तिप्रसङ्गभयाद्वस्तुनो वस्त्वन्तराद्व्यावृत्तिहेतुभूतस्याकारस्यानुवृत्तिस्सालक्षण्यं भवताऽभ्युपेतम्, स तु नियमोमाक्षिकादिभ्यः क्रिम्याद्युत्पत्तौ न दृश्यत इति ब्रह्मविलक्षण्यस्यापि जगतो ब्रह्मकार्यत्वं नानुपपन्नम्। न हि मृद्धिरण्यघटमकुटादिष्विव वस्त्वन्तरव्यावृत्तिहेतुभूत असाधारणाकारानुवृत्तिः माक्षिकगोमयक्रिमिवृश्चिकादिषु दृश्यते॥ 6॥\nयदि कार्यभूताज्जगतः कारणभूतं ब्रह्म विलक्षणम् तर्हि कायर्कारणयोर्द्रव्यान्तरत्वेन कारणे परस्मिन् ब्रह्मणि कार्यं जगन्न विद्यत इत्यसत एव जगत उत्पत्तिः प्रसज्यत इति चेत्- नैतदेवम्; कार्यकारणयोः सालक्षण्यनियमप्रतिषेधमात्रमेव हि पूर्वसूत्रेऽभिप्रेतम्, न तु कारणात्कार्यस्य द्रव्यान्तरत्वम्, कारणभूतं ब्रह्मैव स्वस्माद्विलक्षणजगदाकारेण परिणमत इत्येतत्तु न परित्यक्त्तम्, क्रिमिमाक्षिकयोरपि हि सति च वैलक्षण्ये कुण्डलहिरण्ययोरिव द्रव्यैक्यमस्त्येव॥ अत्र चोदयति - अपीतावित्यपीतिपूर्वकसृष्टयादेः प्रदर्शनार्थम्, \"सदेव सोम्येदमग्र आसीत्\" आत्मा वा इदमेक एवाग्र आसीत्\" इत्यादिषु अप्ययावस्थोपदेशपूर्वकत्वदर्शनात्सृष्टयादेः। यदि कार्यकारणयोर्द्रव्यैक्यमभ्युपेतम् तदा कार्यस्य जगतो ब्रह्मणि अप्ययसृष्टयादिषु सत्सु ब्रह्मण एव तत्तदवस्थान्वय इति कार्यगतास्सर्व एवापुरुषार्था ब्रह्मणि प्रसज्येरन्, सुवर्ण इव कुण्डलगता विशेषाः। ततश्च वेदान्तवाक्यं सर्वमसमञ्जसं स्यात्, \"यस्सर्वज्ञस्सर्ववित्\" \"अपहतपाप्मा विजरो विमृत्युः\" \"न तस्य कार्यं करणं च विद्यते न तत्समश्चाभ्यधिकश्च दृश्यते\" \"तयोरन्यः पिप्पलं स्वाद्वत्ति अनीशश्चात्मा बध्यते भोक्त्तृभावात्\" \"अनीशया शोचति मुह्यमानः\" इत्येकस्मिन्नेव वस्तुन्येषां परस्परविरुद्धानां प्रसक्त्तेः। अथोच्येत- चिदचिद्वस्तुशरीरकस्य परस्यैव ब्रह्मणः कार्यकारणभावाच्छरीरभूतचिदचिद्वस्तुगतत्वाच्च दोषाणाम, न शरीरिणि ब्रह्मणि कार्यावस्थे कारणावस्थे च प्रसङ्ग इति। तदयुक्त्तम्, जगद्ब्रह्मणोः शरीरशरीरिभावस्यैवासम्भवात्; सम्भवे च ब्रह्मणि शरीरसम्बन्धनिबन्धनदोषाणामनिवार्यत्वात्; न हि चिदचिद्वस्तुनोर्बह्मणः शरीरत्वं सम्भवति, शरीरं हि नाम कर्मफलरूपसुखदुःख भोगसाधनभूतेन्द्रियाश्रयः पञ्चवृत्तिप्राणाधीनधारणः पृथिव्यादिभूतसङ्घातविशेषः, तथाविधस्यैव लोकवेदयोः शरीरत्वप्रसिद्धेः, परमात्मनश्च \"अपहतपाप्मा विजरः\" \"अनश्नन्नन्यो अभिचाकशीति अपाणिपादो जवनो ग्रहीता पश्यत्यचक्षुः स ृणोत्यकर्णः\" \"अप्राणो ह्यमनाः\" इत्यादिभिः कर्मतत्फलभोगयोरभावादिन्द्रियाधीनभोगत्वाभावात्प्राणवत्त्वाभावाच्च न तं प्रति चेतनाचेतनयोश्शरीरत्वम्। न चाचेतनव्यष्टिरूपतृणकाष्ठादीनां समष्टिरूपस्य भूतसूक्ष्मस्य चेन्द्रियाश्रयत्वादि सम्भवति। भूतसूक्ष्मस्य पृथिव्यादिसङ्घातत्वं च न विद्यते। चेतनस्य तु ज्ञानैकाकारस्य सर्वमेतन्न सम्भवतीति नतरां शरीरत्वसम्भवः। न च भोगायतनत्वं शरीरत्वमिति शरीरत्वसम्भवः, भोगायतनेषु वेश्मादिषु शरीरत्वाप्रसिद्धेः। यत्र वर्तमानस्यैव सुखदुःखोपभोगः, तदेव भोगायतनमिति चेन्न; परकायप्रवेशजन्मसुखदुःखोपभोगायतनस्य परकायस्य प्रविष्टशरीरत्वाप्रसिद्धेः, ईश्वरस्य तु स्वतस्सिद्धनित्यनिरतिशयानन्दस्य भोगं प्रति चिदचितोरायतनत्वनियमो न सम्भवति; एतेन भोगसाधनमात्रस्य शरीरत्वं प्रत्युक्त्तम्। अथ मतम्- यदिच्छाधीनस्वरूपस्थितिप्रवृत्ति यत् तत्तस्य शरीरमिति, सर्वस्येश्वरेच्छाधीनस्वरूपस्थितिप्रवृत्तित्वेनेश्वरशरीरत्वं सम्भवतीति; तदपि न साधीयः, शरीरतया प्रसिद्धेषु तत्तच्चेतनेच्छायत्तस्वरूपत्वाभावात्। रुग्णशरीरस्य तदिच्छाधीन प्रवृत्तित्वाभावात् मृतशरीरस्य तदायत्तस्थितित्वाभावाच्च, सालभञ्जिकादिषु चेतनेच्छाधीनस्वरूपस्थितिप्रवृत्तिषु तच्छरीरत्वाप्रसिद्धेश्च, चेतनस्य नित्यस्येश्वरेच्छायत्तस्वरूपत्वाभावाच्च न तच्छरीरत्वसम्भवः। न च यद्येकनियाम्यं यदेकधार्यं यस्यैकशेषभूतम्, तत्तस्य शरीरमिति वाच्यम्; क्रियादिषु व्यभिचारात्। \"अशरीरं शरीरेषु\" \"अपाणिपादो जवनो ग्रहीता\" इत्यादिभिश्च ईश्वरस्य शरीराभावः प्रतिपाद्यते, अतो जगद्ब्रह्मणोः शरीरशरीरिभावस्यासम्भवात्तत्सम्भवे च ब्रह्मणि दोषप्रसङ्गाद्ब्रह्मकारणवादे वेदान्तवाक्यानामसामञ्जस्यमिति॥\nअत्रोत्तरम् - नैवमसामञ्जस्यम्- एकास्यैवावस्थाद्वयान्वयेपि गुणदोषव्यवस्थितेर्दृष्टान्तस्य विद्यमानत्वात्। तुशब्दोऽत्र हेयसम्बन्धगन्धस्यासम्भावनीयतां द्योतयति। एतदुक्त्तं भवति; चिदचिद्वस्तुशरीरतया तदात्मभूतस्य परस्य ब्रह्मणः सङ्कोचविकासात्मककार्यकारणभावावस्थाद्वयान्वयेऽपि न कश्चिद्विरोधः, यतः सङ्कोचविकासौ परब्रह्मशरीरभूतचिदचिद्वस्तुगतौ। शरीरगतास्तु दोषाः नात्मनि प्रसज्यन्ते, आत्मगताश्च गुणा न शरीरे; यथा देवमनुष्यादीनां सशरीराणां क्षेत्रज्ञानां शरीरगता बालत्वयुवत्वस्थविरत्वादयो नात्मनि सम्बध्यन्ते; आत्मगताश्च ज्ञानसुखादयो न शरीरे। अथ च \"देवो जातो मनुष्यो जातः\" तथा स एव बालो युवा स्थविरश्च\" इति व्यपदेशश्च मुख्यः, भूतसूक्ष्मशरीरस्यैव क्षेत्रज्ञस्य देवमनुष्यादिभाव इति \"तदन्तरप्रतिपत्तौ\" इति वक्ष्यत इति। यत्पुनरुक्त्तं- चिदचिदात्मकस्य जगतः स्थूलस्य सूक्ष्मस्य च परमात्मानं प्रति शरीरभावो नोपपद्यत इति; तत् अनाकलितसम्यङ्न्यायानुगृहीतवेदान्तवाक्यगुणस्य स्वमतिपरिकल्पितकुर्तकविजृम्भितम्; सर्व एव हि वेदान्तः स्थूलस्य सूक्ष्मस्य चेतनस्याचेतनस्य समस्तस्य च परमात्मानं प्रति शरीरत्वं श्रावयन्ति; वाजसनेयके तावत्काण्वशाखायां माध्यन्दिनशाखायां चान्तर्यामिब्राह्मणे \"यः पृथिव्यां तिष्ठन् यस्य पृथिवी शरीरम्\" इत्यारभ्य पृथिव्यादिसमस्तमचिद्वस्तु \"यो विज्ञानो तिष्ठन्...यस्य विज्ञानं शरीरम्\" \"य आत्मनि तिष्ठन्...यस्यात्मा शरीरम्\" इति चेतनं च पृथक्पृथङ्िनर्दिश्य तस्य तस्य परमात्मशरीरत्वमभिधीयते। सुवालोपनिषदि च \"यः पृथिवीमन्तरे सञ्चरन् यस्य पृथिवी शरीरम्\" इत्यारभ्य तद्वदेव चिदचितोस्सर्वावस्थयोः परमात्मशरीरत्वमभिधाय \"एष सर्वभूतान्तरात्माऽपहतपाप्मा दिव्यो देव एको नारायणः\" इति तस्य सर्वभूतानि प्रत्यात्मत्वम भिधीयते। स्मरन्ति च \"जगत्सर्वं शरीरं ते\" \"यदम्बु वैष्णवः कायः\" \"तत्सर्वं वै हरेस्तनुः\" \"तानि सर्वाणि तद्वपुः\" \"सोऽभिध्याय शरीरात्स्वात्\" इत्यादि। भूतसूक्ष्मात्स्वाच्छरीरादित्यर्थः। लोके च शरीरशब्दो घटादिशब्दवदेकाकारद्रव्यनियतवृत्तिभनासादितः क्रिमिकीटपतङ्गसर्पनरपशु प्रभृतिष्वत्यन्तविलक्षणाकारेषु द्रव्येषु अगौणः प्रयुज्यमानो दृश्यते। तेन तस्य प्रवृत्तिनिमित्त व्यवस्थापनं सर्वप्रयोगानुगुण्येनैव कार्यम्। त्वदुक्त्तञ्च \"कर्मफल भोगहेतुः\" इत्यादिकं प्रवृत्तिनिमित्त लक्षणं न सर्वप्रयोगानुगुणम्। यथोक्त्तेषु ईश्वरशरीरतया अभिहितेषु पृथिव्यादिषु अव्याप्तेः। किञ्च ईश्वरस्य इच्छाविग्रहेषु मुक्त्तानां च \"स एकधा भवति\" इत्यादि वाक्यावगतेषु विग्रहेषु तल्लक्षणं अव्याप्तम् कर्मफलयोग निमित्तत्वाभावात्तेषाम्। परमपुरुषेच्छाविग्रहाच्च न पृथिव्यादि भूतसङ्घात विशेषाः। \"न भूतसङ्घसंस्थानो देहोऽस्य परमात्मनः\" इति स्मृतेः। अतो भूतसङ्घातरूपत्वं च शरीरस्याव्याप्तम्, पञ्चवृत्तिप्राणाधीनधारणत्वं च स्थावरशरीरेष्वव्याप्तम्। स्थावरेषु हि प्राणसद्भावेऽपि तस्य पञ्चधा अवस्थाय शरीरस्यधारकत्वेनावस्थानं नास्ति। अहल्यादीनां कर्मनिमित्तशिलाकाष्ठादिशरीरेष्विन्द्रियाश्रयत्वं च सुखदुःखहेतुत्वं चाव्याप्तम्; अतो तस्य चेतनस्य यद्द्रव्यं सर्वात्मना स्वार्थे नियन्तुं धारयितुं च शक्यं तच्छेषतैकस्वरूप च तत्तस्य शरीरमिति शरीरलक्षणमास्थेयम्। रुग्णशरीरादिषु नियमनाद्यदर्शनं विद्यमानाया एव नियमनशक्त्तेःप्रतिबन्धकृतम्, अग्न्यादेः शक्त्तिप्रतिबन्धादौष्ण्याद्यदर्शनवत्। मृतशरीरं च चेतनवियोगसमय एव विशरितुमारब्धम्, क्षणान्तरे च विशीर्यते। पूर्वं शरीरतया परिक्लृप्तसङ्घातैकदेशत्वेन च तत्र शरीरत्वव्यवहारः, अतः सर्वंपरमपुरुषेण सर्वात्मना स्वार्थे नियाम्यं धार्य तच्छेषतैकस्वरूपमिति सर्वं चेतनाचेतनं तस्य शरीरम्। \"अशरीरं शरीरेषु\" इत्यादि च कर्मनिमित्तशरीरप्रतिषेधपरम्, यथोक्त्तसर्वशरीरत्वश्रवणात्, उपरितनाधिकरणेषु चैतदुपपादयिष्यते। \"अपीतौ तद्वत्प्रसङ्गादसमञ्जसम्\" \"न तु दृष्टान्तभावात्\" इति सूत्रद्वयेन \"इतरव्यपदेशात्\" इत्यधिकरणसिद्धोऽर्थः स्मारितः॥\nन केवलं ब्रह्मकारणवादस्य निर्दोषतयैतत्समाश्रयणम्; प्रधानकारणवादस्य दुष्टत्वाच्च तत्परित्यज्यैतदेव समाश्रयणीयम्। प्रधानकारणवादे हि जगत्प्रवृत्तिर्नोपपद्यते। तत्र हि निर्विकारस्य चिन्मात्रैकरसस्य पुरुषस्य प्रकृतिसन्निधानेन प्रकृतिधर्माध्यासनिबन्धना जगत्प्रवृत्तिः। निर्विकारस्य चिन्मात्ररूपस्य प्रकृतिधर्माध्यासहेतुभूतं प्रकृतिसन्निधानं किंरूपमिति विवेचनीयम्। किं प्रकृतेः सद्भाव एव, उत तद्गतः कश्चिद्विकारः, अथ पुरुषगत एव कश्चिद्विकारः। न तावत्पुरुषगतः, अनभ्युपगमात्। नापि प्रकृतेर्विकारः, तस्याध्यासकार्यतयाऽभ्युपेतस्याध्यासहेतुत्वासम्भवात्; सद्भावमात्रस्य सन्निधानत्वे मुक्त्तस्याप्यध्यासप्रसङ्ग इति त्वत्पक्षे जगत्प्रवृत्तिर्नोपपद्यते। अयमर्थः साङ्खयपक्षप्रतिक्षेपसमये \"अभ्युपगमेऽप्यर्थाभावात्\" इत्यादिना प्रपञ्चयिष्यते॥\nतर्कस्याप्रतिष्ठितत्वादपि श्रुतिमूलो ब्रह्मकारणवाद एव समाश्रयणीयः, न प्रधानकारणवादः। शाक्योलूक्याक्षपादक्षपणकपिलपतञ्जलितर्काणामन्योन्यव्याघातात्तर्कस्याप्रतिष्ठितत्वं गम्यते॥\nइदानीं विद्यमानानां शाक्यादीनां तर्कानुद्दूष्यान्यथा प्रधानकारणवादमतिक्रान्ततदुपदर्शितदूषणत्वेनानुमास्यामह इति चेत्, एवमपि पुरुषबुद्धिमूलतर्कैकावलम्बनस्य तथैव देशान्तरकालान्तरेषु त्वदधिककुतर्ककुशलपुरुषोत्प्रेक्षिततर्कदूष्यत्वसम्भावनया तर्काप्रतिष्ठानदोषादनिर्मोक्षो दुर्वारः, अतोऽतीन्द्रियेऽर्थे शास्त्रमेव प्रमाणम्, तदुपबृंहणायैव तर्क उपादेयः, तथा चाह \"आर्षं धर्मोपदेशं च वेदशास्त्राविरोधिना। यस्तर्काणानुसन्धत्ते स धर्मं वेद नेतरः\" इति। वेदाख्यशास्त्राविरोधिनेत्यर्थः। अतो वेदविरोधित्वेन वेदार्थविशदीकरणरूप वेदोपबृंहणतर्कोपादानाय साङ्खयस्मृतिर्नादरणीया॥। विलक्षणत्वाधिकरणं समाप्तम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.1.3 विलक्षणत्वाधिकरणम्\nकिं वेदान्तानां जगत्कारणतया प्रधानपरत्वम्, उत ब्रह्मपरत्वमिति संशयः। प्रधानपरत्वमिति पूर्वः पक्षः, अज्ञत्वादिना जगतो ब्रह्मविलक्षणत्वेन ब्रह्मकार्यत्वप्रतिपादनासंभवात्, सालक्षण्येन प्रधानकार्यत्वप्रतिपादनपरत्वस्य च संभवात्। राद्धान्तस्तु - माक्षिकादिभ्यः क्रिम्यादीनां विलक्षणानामुत्पत्तिदर्शनात् ब्रह्मविलक्षणस्य जगतः तत्कार्यत्वं संभवत्येव इति। सूत्रार्थस्तु - अज्ञत्वेनासुखत्वेन चोपलब्धस्य चास्य चिदचिन्मिश्रस्य जगतः सर्वज्ञाद्धेयप्रत्यनीकान्निरतिशयानन्दाद्ब्रह्मणो विलक्षणत्वेन जगतो ब्रह्मकार्यत्वप्रतिपादनं वेदान्तानां न संभवति। तथात्वं - विलक्षणत्वं च शब्दादवगम्यते, न केवलं प्रत्यक्षाद्युलब्द्ध्या, \"विज्ञानं चाविज्ञानं च\", \"अनीशया शोचति मुह्यमानः\", \"अनीशश्चात्मा बध्यते भोक्तृभावात्\" इत्यादेः॥ \n\"आपो वा अकामयन्त\", \"तं पृथिव्यब्रवीत्\" इत्यादौ पृथिव्यादेरपि ज्ञानकार्यं व्यपदिश्यते; तस्मात् \"अविज्ञानञ्च\" इत्येतदन्यपरम् इत्यत उत्तरं पठति - अभिमानिव्यपदेशस्तु विशेषानुगतिभ्याम्। (2-1-5) तुशब्दश्चोद्यं व्यावर्तयति; पृथिव्याद्यभिमानिदेवतानामयं व्यपदेशः। कुतोऽवगम्यते, विशेषानुगतिभ्यां - विशेषः - विशेषणम् अभिमानिव्यपदेशस्तु विशेषानुगतिभ्याम्। \"हन्ताहमिमास्तिस्रो देवताः\" इति पृथिव्यादेर्देवताशब्देन विशेषणं दृश्यते, \"सर्वा ह वै देवता अहं श्रेयसे विवदमानाः\" इति च वागादिप्राणपर्यन्तस्य च। तथा अनुगतिः - अनुप्रवेशः, अग्न्यादीनां वागाद्यनुप्रवेशो दृश्यते, \"अग्निर्वाग्भूत्वा मुखं प्राविशत्\", \"आदित्यश्चक्षुर्भूत्वाऽक्षिणी प्राविशत्\", \"वायुः प्राणो भूत्वा नासिके प्राविश\"दित्यादौ॥  दृश्यते तु। तुशब्दः पक्षं व्यावर्तयति, माक्षिकादिभ्यो विलक्षणानां क्रिम्यादीनामुत्पत्तिर्दृश्यते; अतो ब्रह्मविलक्षणस्यापि जगतस्तत्कार्यत्वं संभवति॥ \nअसदिति चेन्न प्रतिषेधमात्रत्वात्। यदि कार्यस्य कारणाद्विलक्षणद्रव्यत्वमभ्युपगम्यते, तर्हि कारणे कार्यं न सद्भवतीत्यसत्कार्यवादोऽभ्युगतस्स्यात्; तथा सति \"सर्वं खल्विदं ब्रह्मे\"ति सामानाधिकरण्यव्यपदेशो न घटत इति चेत्; तन्न, कार्यकारणयोस्सालक्षण्यनियमप्रतिषेधमात्रत्वादस्माभिः पूर्वमभिहितस्य। कार्यकारणयोरेकद्रव्यत्वं स्वीकृतमेव। एकमेव कारणावस्थं द्रव्यं कार्यावस्थां भजमानं सलक्षणावस्थामपि भजते, विलक्षणावस्थामपीत्यर्थः॥  अपीतौ तद्वत्प्रसङ्गादसमञ्जसम्। यदि ब्रह्मैव सर्वज्ञं सत्यसङ्कल्पं निरतिशयानन्दमपहतपाप्मत्वादिस्वरूपं तद्विपरीतजगदवस्थां भजते; तर्हि पिण्डत्वघटत्वावस्थमृद्द्रव्यवत् सर्वज्ञत्वमपहतपाप्मत्वमज्ञत्वं कर्मवश्यत्वं च ब्रह्मणः प्रसज्येतेति विरुद्धार्थाभिधानाद्वेदान्तवाक्यमसमञ्जसं स्यात्। अपीताविति सृष्ट्यादेः प्रदर्शनार्थम्। जगतो ब्रह्मण्यपीतौ ब्रह्मण उत्पत्तावपीत्यर्थः। अपीतिरप्ययः॥ \nन तु दृष्टान्तभावात्। न ब्रह्मण्यज्ञत्वादयः प्रसज्येरन्; अत एव न वेदान्तानामसामञ्जस्यम्। तुशब्दः प्रसक्तस्यासंभावनीयतां द्योतयति। एकस्यैवावस्थाद्वयान्वयेऽपि गुणदोषव्यवस्थायां दृष्टान्तसद्भावात्, यथा मनुष्यो जातो बालो युवा स्थविरो भवतीत्यत्र मनुष्यशरीरकस्य चेतनस्यैव सर्वावस्थान्वयेऽपि जन्मबालत्वयुवत्वस्थविरत्वादीनि नात्मनि सङ्गच्छन्ते; तथा ज्ञानसुखदुःखादयश्च न शरीरे। एवं चिदचिद्वस्तुशरीरकस्य परस्य ब्रह्मणः, कार्यकारणोभयावस्थान्वयेऽपि कर्मवश्यत्वाज्ञत्वादयः शरीरभूतचिदचिद्वस्तुगताः। अपहतपाप्मत्वसर्वज्ञत्वादयः परमात्मन्यात्मभूतेऽवतिष्ठन्ते। सर्वावस्थस्य चिदचिद्वस्तुनो ब्रह्मशरीरत्वम्, ब्रह्मणश्च तदात्मत्वम्, \"यस्य पृथिवी शरीर\"मित्याद्यन्तर्यामिब्राह्मणादिषु अवगतमिति न कश्चिद्विरोधः॥ \nस्वपक्षदोषाच्च। न केवलं ब्रह्मकारणवादस्य निर्दोषतया तत्समाश्रयणम्, प्रधानकारणवादे दोषाच्चैतत्परित्यज्य स एव समाश्रयणीयः। प्रधानकारणवादे हि निर्विकारस्य चिन्मात्रस्य पुरुषस्य प्रकृतिसन्निधानकृततद्धर्माध्यासमूला जगत्प्रवृत्तिरभ्युपगम्यते; तत्र प्रकृतिसद्भावमात्रे सन्निधाने सति मुक्तस्यापि तद्धर्माध्यासप्रसङ्गः; विकारविशेषे सति सन्निधाने कृत्स्नस्य विकारस्याध्यासपूर्वकत्वान्नाध्यासस्य विकारो हेतुरिति विरुद्धार्थाभिधानादसामञ्जस्यदोष इति न तत्पक्षसंभवगन्धः॥  तर्काप्रतिष्ठानादपि। कापिलतन्त्रस्य तर्कमूलत्वेन शाक्यादितर्कप्रतिहततयाऽस्य तर्कस्याप्रतिष्ठितत्वाच्च न तत्पक्षसंभवः॥  अन्यथानुमेयमिति चेदेवमप्यनिर्मोक्षप्रसङ्गः। इतः पूर्वं विद्यमानैस्तर्कैरप्रतिहतत्वं यथा संभवति, तथा प्रधानकारणवादमनुमास्या(मन्या)मह इति चेत्; तथापि तर्काप्रतिष्ठानदोषात् अनिर्मोक्षप्रसङ्गो दुर्वारः, त्वदधिककुतर्ककुशलसद्भाववसंभवात्॥ इति विलक्षणत्वाधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.1.3 विलक्षणत्वाधिकरणम्\nविकारास्पदत्वेनापुरुषार्थाश्रयत्वेन च जगतो ब्रह्मविलक्षणत्वात् तत्कार्यत्वं न संभवति । विलक्षणत्वं च शब्दाच्चावगम्यते,\"विज्ञानं चाविज्ञानं च \" इत्यादेः ।।\n\"तं पृथिव्यब्रवीत्\" \"आपो वा अकामयन्त \" इत्यादिज्ञानकार्यव्यपदेशस्तदभिमानिदेवताविषय इति,\"हन्ताहमिमास्तिस्रो देवताः\" इति देवताशब्देन विशेषितत्वात् \"अग्निर्वाग्भूत्वा मुखं प्राविशत् \" इत्यादिना तत्तदचिद्वस्त्वभिमानित्वेन देवतानुगतेश्चावगम्यते।।\nविलक्षणयोरपु कार्यकारणभावः संभवति,माक्षिकादिभ्यःक्रिम्याद्युत्पत्तिदर्शनात्।।\nएवं तर्हि कारणे कार्यमसदिति चेन्न, सालक्षण्यनियमपिरतिषेधमात्रत्वात्।पूर्वोक्तं कार्यकारणयोर्वस्त्वैक्यं न त्यक्तम्।।\nजगतो ब्रह्मकारणत्वेन वस्त्वैक्येन तस्मिन्नपीत्यादौ जगत इव ब्रह्मणोऽपि विकारित्वाद्यनिष्ट- प्रङ्गात् वेदान्तवाक्यं सर्वमसमञ्जसं स्यात् ।।\nनैतत्; \"यस्यात्मा शरीरम्\" \"यस्याव्यक्तं शरीरम्\" इत्यादिश्रुतिसिद्धचिदचिद्वस्तु- शरीरकस्य ब्रह्मणः कार्यकारणभावेनावस्थाने गुणदोषव्यवस्थितौ दृष्टान्तसद्भावात् । यथा जीवस्य सशरीरस्य मनुष्यायात्मनो बालत्वयुवत्वस्थविरत्वादिभावेऽपि बालत्वादयः शरीरे तिष्ठन्ति, ज्ञानसुखादयश्चात्मन्येव, तद्वदत्रापि शरीरभूतचिदचिद्वस्तुगतान्यज्ञानविकारादीनि दोषाः आत्मभूते तु ब्रह्मणि निरवद्यत्वादिविकारित्वसर्व5सर्वज्ञत्वसत्यसंकल्पत्वादयः गुणाः ।।\nप्रधानकारणवादे दोषाच्चायमेव ग्राह्यः। प्रधानकारणवादे निर्विकारपुरुषसंनिधानात् प्रकृतिप्रवृत्तावितरेतरधर्माध्यासादयो दुरुपपादाः।अन्यत्रान्यधर्मानुसंधानरूपोऽध्यासोनिर्विकारपुरुषस्य न संभवति।अचेतनायाःप्रकृतेरनुसंधानरूपोऽध्यासःसुतरां न संभवति ।।\nप्रधानकारणवादस्य कुतर्कमूलत्वेन तस्याप्रतिष्ठितत्वादपि त्याज्यं प्रधानम् ।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.1.3 विलक्षणत्वाधिकरणम्\n॥ न विलक्षणत्वादस्य तथात्वं च शब्दात् ॥ सङ्गतिमाह- पुनरपीति । मन्वादिस्मृतिभिरुपबृंहणं कायर्मित्युक्त्तम्, मन्वादिस्मृतयस्तर्कविरुद्धाः, साङ्खयस्मृतिस्तर्कानुगृहीता, अतस्तयोपबृंहणं कार्यमिति प्रत्यवस्थानात्सङ्गतिरित्यर्थः । प्रथमविचारः पूर्ववत् । तदर्थं किं चेतनाद्ब्रह्मणोऽचेतनजगदुत्पत्तिः सम्भवति, नेतिविचारः । तदर्थं किं जगत्कारणस्य जगत्सालक्षण्यानुमितिहेतुरनैकान्तिकः, नेति । यदा नानैकान्तिकः तदा चेतनात् ब्रह्मणोऽचेतनजगदुत्पत्तेरसम्भवात् ब्रह्मकारणवादश्चाल्यः । यदा त्वनैकान्तिकस्तदा ब्रह्मणो विलक्षणजगदुत्पत्तिसम्भवात् ब्रह्मकारणत्वमविचाल्यमिति । सौत्रं नेतिपदं व्याचष्टे- यदिति । अस्येति व्याख्येयम् । तद्व्याचष्टे - प्रत्यक्षादिभिरिति अस्येतिपदं लौकिकप्रमाणसिद्धाकारविशिष्टपरामर्शीति भावः । विलक्षणत्वादितिपदं व्याचष्टे- भवदभ्युपेतादिति । अचेतनत्वेनेत्यादिविशेषणचतुष्टयप्रतियोगित्वेन सर्वज्ञादित्यादिविशेषणचतुष्टयमुक्त्तम् । तथात्वमित्यादिकं सूत्रखण्डं व्याचष्टे - न केवलमिति । तथात्वपदव्याख्यानं विलक्षणत्वमिति । विलक्षणत्वोपलम्भकं शब्दमुदाहरति -विज्ञानमिति । ततः किमित्यत्राह- यद्धि यत्कार्यमिति । अपौरुषेयस्य शास्त्रस्य मानान्तरागोचरार्थविषयत्वात् प्रत्यक्षादिदृष्टव्याप्तिमूलस्तर्कश्शास्त्रसिद्धर्मथं न गोचरयतीत्यत्राह - अवश्यं चेति । अनन्यापेक्षस्य- प्रमाणान्तरानपेक्षस्य । प्रमाणान्तरनैरपेक्ष्येऽपि प्रमाणाङ्गभूतस्तर्कोऽनुसरणीय इत्यर्थः । कुत इत्यत्राह - यत इति । क्वचित्क्वचिद्विषयेस्वत एवास्पष्टार्थे । प्रामाण्यस्य परानपेक्षत्वं नाम प्रमित्यन्तरनैरपेक्ष्यम्, न त्वितिकर्तव्यतानैरपेक्ष्यमित्यभिप्रायः । तर्केन प्रमा\nणस्य किञ्चित्कारं दर्शयति - तर्को हि नामेति । यन्नभसो नीरूपत्वादचाक्षुषत्वमुच्यते तत् अर्थस्वभावविषय-\nनिरूपणेनार्थविशेषे प्रमाणव्यवस्थापनम् । वैधहिंसायाः श्रेयस्करत्वप्रमितिजनकवाक्यनिरूपणेन \"न हिंस्या\"दितिवाक्यस्य वैधहिंसाव्यतिरिक्त्तविषयत्वं यदुच्यते तत् सामग्रीविषयनिरूपणेनार्थविशेषे प्रमाणव्यवस्थापनम् । प्रत्यक्षस्य ज्वालैक्यविषयत्वं विना ज्वालोत्पत्तिनिरूपणेन तत्स्वरूपमात्रविषयत्वनिर्णयश्च । यद्वा अर्थस्वभावविषयनिरूपणं नाम बाध्यत्वाबाध्यत्वनिरूपणम्, कारणदोषस्य बाधकप्रत्ययस्य वा भावाभावनिरूपणेन प्रमाणस्य विषयविशेषपरि च्छेदकत्वनिश्चयो विवक्षितः । शास्त्रस्य त्विति - तुशब्दः साध्यवैषम्यं द्योतयति । विशेषेणेतिशब्दस्साधनवैषम्यम् आकाङ्क्षासन्निधियोग्यतासापेक्षत्वं साधनवैषम्यम्, तेन सर्वत्र तर्कसापेक्षत्वं साध्यवैषम्यमित्यभिप्रायः । यादवप्रकाशमतेन चोद्यं शङ्कते - अथेति । चैतन्यानुपलम्भः कथमित्यत्राह - यथा चेतनस्येति । वेदान्तिभिर्नित्यस्यात्मस्वरूपा वभासरूपस्य चैतन्यस्य विद्यमानस्यापि सुषुप्तौ स्फुटतरोपलम्भाभावाभ्युपगमात्त प्रतिबन्दीकृत्य परिहार उक्त्तः । सर्वत्र चैतन्यस्य सद्भावे चेतनाचेतनव्यवस्था कथमित्यत्राह - अत एवेति । परिहरति - नैतदिति । इतरवादिभिः सुषुप्तौ चैतन्योत्पत्तिशक्त्तियोगस्याभ्युपगतत्वात् तत्प्रतिबन्दीकारेण घटादीनां चैतन्यानुपलम्भेऽपि चैतन्यशक्त्तियोगात्कारणसालक्षण्यसिद्धिरित्याशङ्कयाह - अत एव चैतन्येति । वेदान्तप्रामाण्यमभ्युपगच्छता त्वयाप्येवमङ्गीकार्यमित्याशङ्कयाह - किञ्चेति । ब्रह्मोपादानप्रतिपादनस्य कथं घटादिषुं चैतन्यनिश्चयसापेक्षत्वमित्यत्राह - विलक्षणयोर्हीति । न हि \"आदित्यो यूपः\" इत्यादिवाक्यमभोग्यार्थप्रतिपादनक्षमम् तस्माद्योग्यत्वनिश्चये सति ब्रह्मोपादानताप्रतिपादनसम्भव इत्यन्योन्याश्रय इत्यर्थः । सिद्धान्तिच्छायया चोदयति - किं पुनरिति । सत्तादीत्यादिशब्देन द्रव्यत्वं विवक्षितम् । परिहरति - तदुच्यत इति - सालक्ष्ण्यमेव स्यात्, ततः किमित्यत्राह - ब्रह्म चेति । ब्रह्मणो जगतश्च द्रव्यत्वावान्तरजातिविशेषः सालक्षण्यमिति फलितम्; तच्चात्र चेतनत्वम्, तेन च सालक्षण्यं नास्तीत्यर्थः । एवं वैलक्षण्यस्यासिद्धिराशङ्कय परिहृता, अथानैकान्त्यमाशङ्कय परिहरति - ननु चेति । उत्तरसूत्रमवतारयति - अथ स्यादिति\n। अभिमानिव्यपदेशस्तु विशेषानुगतिभ्याम् । तुशब्दस्य पूर्वपक्षव्यावृत्त्यर्थता माभूदिति व्याचष्टे - तुशब्द इति । \"हन्ताऽहमिमाः\" इत्यादिवाक्ये पृथिव्यादीनामस्पष्टत्वादाह - तेजोऽबन्नानीति ।\nदृश्यते तु । किं येन केनचिदाकारेण कार्यकारणयोः सालक्षण्यं विवक्षितम् तदस्मत्पक्षेऽप्यस्ति । सर्वधर्मसादृश्यं चेत् मृद्धटादिष्वपि नास्तिः । द्रव्यत्वावान्तरचेतनत्वजात्यनुवृत्तिश्चेत् ब्रह्मकारणत्ववादिबहुश्रुतिस्मृतिविरोधात् बाह्यस्तर्क इति \"तर्काप्रतिष्ठाना\"दितिसूत्रेण परिहरिष्यते । चेतनत्वानुपपत्तिरप्यस्ति, विशिष्टस्य कारणत्वात् । कार्येप्यचिदंशे अचेतनत्वानुवृत्तिवच्चिदंशे चेतनत्वानुवृत्तिरपि विद्यते इति साक्षात्परिहार उपरितनाधिकरणेषु वक्ष्यते, कारणं येना\nकारेण वस्त्वन्ताद्य्वावृत्तं तेनाकारेण कार्यस्य सालक्षण्यं चेत्तस्य व्यभिचारोऽस्मिन् सूत्रे विवक्षितः । माक्षिकस्य वस्त्वन्तराकाराद्य्वावर्तकाकारो माक्षिकत्वम्, तत्तु क्रिम्यादौ नास्तीत्यर्थः । न दृश्यत इत्येतद्विवृणोति - न हीति ॥ असदिति चेन्न प्रतिषेधमात्रत्वात् ॥ आरम्भणाधिकरणार्थः प्रसङ्गादनेन सूत्रेण स्मारितिः । यदीति - विलक्षणत्वकथनेन द्रव्यान्तरत्वमुक्त्तं भवति, ततोऽसत्कार्यवादः स्यादिति पूर्वपक्षिणोऽभिप्रायः । नैतदेवमित्यादि - कार्यकारणयोः सजातीयत्वमेव । अस्येदमिति प्रत्यभिज्ञानार्हावान्तरजात्या सालक्षण्यनियमः प्रतिषिद्धः, न त्वेकद्रव्यत्वमित्यर्थः । उत्तरसूत्रमवतारयति - अत्रेति ॥ अपीतौ तद्वत्प्रसङ्गादसमञ्जसम् ॥ सृष्टयादेरिति - आदिशब्देन स्थिति\nरुच्यते । अपीतेस्सृष्टयादिप्रदर्शनार्थत्वं कथमित्यत्राह - सदेवेति । सुवर्णकुण्डलादिदृष्टान्तस्य बुद्धिस्थत्वात् तद्वदित्युक्त्तम् । यद्वा ब्रह्मणि जगद्वदपुरुषार्थादिप्रसङ्गादित्यर्थः । यद्वा तद्वदिति मत्वर्थीयप्रत्ययः, जगद्गतापुरुषार्थादिमत्त्वप्रसङ्गादित्यर्थः । असमञ्जसत्वं दर्शयति । यः सर्वज्ञ इत्यादिना परस्परविरुद्धानां विरुद्धार्थानां वाक्यानामित्यर्थः । सिद्धान्ती शङ्कते- अथोच्येतेति । शरीरसम्बन्धनिबन्धनदोषाणामिति- रुमागतवस्त्वन्तराणां लवणत्वापत्तिर्दृश्यते \"तत्संयोगी च पञ्चमः\" इत्युच्यते चेत्यभिप्रायः । शरीरत्वासम्भवमुपपादयितुं शरीरस्वभावमाह - शरीरं हीति । व्यापकनिवृत्त्या व्याप्यशरीरत्वनिवृत्तिं दर्शयितुं शरीरत्वव्यापकाकारान् दर्शयति- कर्मफलेति । अत्र परोक्त्तं लक्षणमप्यन्तर्गतम् सुखदुःखेति भोगाश्रयत्वेन्द्रियाश्रयत्वोक्त्तिः । कर्मफलभोगसाधनत्वं मुक्त्तेश्वरशरीरस्थेन्द्रियव्यावर्तकम्,\nपञ्चवृत्तीति चेष्टाश्रयत्वोक्त्तिः । ततः किमित्यपेक्षायां शरीरतयाऽभिमतपरमात्मस्वभावपर्यालोचनया शरीरत्वासम्भवमाह - परमात्मनश्चेति । कर्मसम्बन्धराहित्यमाह - अपहतेति । तत्फलाभावमाह - अनश्नन्निति । इन्द्रियानपेक्षतामाह - अपाणीति । चेष्टाश्रयत्वाभावमाह - अप्राण इति । शरीरतयाऽभिमतानां शरीरलक्षणविरुद्धस्वभावतां दर्शयति - नचाचेतनेति । भोगायतनत्वं पृथग्दूषयति - न चेति । चेष्टाश्रयत्वेन्द्रियाश्रयत्वयोः पूर्वोक्त्तं दूषणमेव । भोगायतनम्- भोगसाधनविशेषः, अत एव हि भोगसाधनमात्रस्येत्युक्त्तम् । सिद्धान्त्यभिमतलक्षणं दूषयति - अथ मतमित्यादिना । अव्याप्तिमाह- शरीरतयेति । अतिव्याप्तिमाह - सालभञ्जिकादिष्विति । असम्भवमाह - चेतनस्येति । न चेत्यादि - आदिशब्देन गुणो विवक्षितः । तद्वैविध्याद्बहुवचनम्, एवं परमात्मनश्चिदचितोश्च स्वभावालोचनया शरीरत्वं प्रतिक्षिप्तम् । अथ परस्य शरीरप्रतिषेधाच्च कस्यचित् तं प्रति शरीरत्वासम्भवमाह - अशरीरमिति । \"अपाणी \"त्यादिवाक्यं इन्द्रियाभावज्ञापनाय पूर्वमुपात्तम्, इदानीं इन्द्रियाधिष्ठानावयवनिषेधमुखेन शरीराभाव ज्ञापनार्थम् ।\n॥ न तु दृष्टान्तभावात् ॥ अक्षरार्थमाह - नैवमिति । नेतिपदेनैव पूर्वपक्षे व्यावर्त्तितेपि तुशब्दः शरीरशरीरिभावसम्भवज्ञापनार्थः । तुशब्दोऽत्रेति - शरीरात्मत्वसम्भवादित्यभिप्रायः । हेयसम्बन्धस्यासम्भावनीयत्वे दृष्टान्तः क इत्यत्राह - एतदुक्त्तमिति । अमुख्यत्वमाशङ्कयाह - अथ चेति । \"पञ्चम्यामाहुतावापः पुरुषवचसो भवन्ती \"त्यपामेव देवत्वादिधर्माः, न पुरुषस्येत्यत्राह - भूतसूक्ष्मशरीरस्येति । यद्वा जीवस्य शरीरोत्पत्तेः प्रागप्यचित्सम्बन्धे सति हि ब्रह्मणः कार्यकारणोभयावस्थायामपि चिदचिद्विशिष्टस्य तद्गतदोषराहित्ये दृष्टान्तत्वमित्यत्राह- भूतसूक्ष्मेति । परोक्त्तं शरीरत्वासम्भवमनुवदति - यत्पुनरिति । सम्यङ्न्यायः- प्रमाणानुगुणन्यायः । कुतर्कः- प्रमाणविरुद्धस्तर्कः । सर्वत्र व्याप्तं लक्षणं विवक्षुश्चिदचितोर्ब्रह्मशरीरत्वेन वेदे प्रयोगं दर्शयति - सर्व एव हीति । \"सोऽभिध्याय शरीरत्स्वात्\" इत्यत्र चिदचितोश्शरीरत्वमस्पष्टमिति तद्य्वाचष्टे - भूतसूक्ष्मादिति । \"आसीदिदं तमोभूत\" मिति प्रकृतमेव शरीरत्वेनोच्यत इत्यर्थः । लोके चेत्यादि - घटादिशब्दवत् । यथा घटादिशब्दाः एकाकारवस्तुषु\nमुख्याः प्रयुज्यन्ते, न तथा शरीरशब्दः, अपि त्वनेकाकारवस्तुषु मुख्यः प्रयुक्त्तः, अतोऽनुगतत्वाय हि क्रिमिकीटादिव्यापकं लक्षणमुक्त्तम्, तस्याप्यव्याप्तत्वात् सार्वत्रिकं लक्षणान्तरं स्वीकार्यमिति भावः । अगौणः प्रयुज्यमानो दृश्यत इति - अस्यायमभिप्रायः, द्विपात्त्वं मनुष्यत्वं ब्राह्मणत्वं वा शरीरलक्षणत्वेन किमिति नोच्यते ? अन्यत्रापि मुख्यप्रयोगदशर्नादिति चेत्तर्हि लोकवेदयोर्यत्र यत्र प्रयोगो दृश्यते तदनुयायिलक्षणं वाच्यम्; न त्वननुयायिलक्षणमुक्तवाऽन्यत्र गौणत्वं कल्पनीयमिति । ततः किमित्यत्राह - तेन तस्येति । अनुगुणं निमित्तं ह्युक्त्तमित्यत्राह - त्वदुक्त्तं चेति । प्रवृत्तिनिमित्तलक्षणमिति - प्रवृत्तिनिमित्तम्- समुदायशक्त्तिनिमित्तम् वाच्यभूतम् तच्च तत् लक्षणम् तेन व्युत्पत्तिनिमित्तभूतस्योपलक्षणभूतस्य च लक्षणस्य व्यावृत्तिः, गोशब्दस्य गमिधात्वर्थो व्युत्पत्तिनिमित्तम्, पृथिवीशब्दवाच्यस्य पृथिवीत्वस्योपलक्षणभूतं गन्धवत्त्वम्, तदुभयमपि न प्रवृत्तिनिमित्तम्; अयमर्थः शरीरदेहादिव्युत्पत्तिनिमित्तभूता विशरणापचयादयो नानुगताः, गन्धोपलक्ष्यपृथिवीत्ववच्छब्दप्रवृत्तिनिमित्तभूतमुपलक्षणान्तरोपलक्ष्यं जात्यादिकमपि न दृश्यते, अतो लक्षणतयाऽभिमतमिदमेव प्रवृत्तिनिमित्तमेष्टव्यम् । तच्चायुक्त्तम्; अननुगतत्वादिति । पाणिपादादिमच्छरीरेष्वव्याप्तिमाह - किञ्चेति । तल्लक्षणमिति - प्रथमोपात्तं कर्मफलोपभोगहेतुत्वं विवक्षितम् । भूतसङ्घातरूपत्वस्याव्याप्ति दशर्यितुमाह - परमपुरुषेच्छेति । पञ्चवृत्तीति - प्राणसद्भावमात्रविवक्षायां चेतनेष्वव्यक्त्तादिषु चेश्वरशरीरभूतेष्वव्याप्तिरभिप्रेता । अहल्यादीनामिति - इन्द्रियाश्रयत्वम्- ज्ञानप्रवृत्तिजननपटुतरेन्द्रियाश्रयत्वम् । इन्द्रियसद्भावमात्रविवक्षायां पूर्ववदव्याप्तिरभिप्रेता । अत इति- अतः अनुयायिनो लक्षणत्वात् त्वदुक्त्तस्य चाननुयायित्वादित्यर्थः । \"चेष्टेन्द्रियार्थाश्रयः शरीरम्\" इति न्यायसूत्रे शरीरस्य लक्षणत्रयमुक्त्तम् \"चेष्टाभोगेन्द्रियाश्रम\" इति हि न्यायविदः । अस्य लक्षणत्रयस्याव्याप्तत्वाद्वयापिलक्षणत्रयमाह - यस्येत्यादिना । यस्य चेतनस्य\nयद्द्रव्यं सर्वात्मना स्वार्थे नियन्तुं शक्यं तत्तस्य शरीरम्, यस्य चेतनस्य यद्द्रव्यं सर्वात्मना स्वार्थे धारयतुं शक्यं तत्तस्य शरीरम्, यस्य चेतनस्य यद्द्रव्यं शेषतैकस्वरूपं तत्तस्य शरीरमिति लक्षणत्रयम् । तच्छेषतैकस्वरूपमिति - अत्र एकशब्दप्रयोगः सर्वात्मनेतिपदस्य स्थाने द्रष्टव्यः । सवर्ात्मनेतिपदेन यावद्द्रव्यभावित्वं विवक्षितम् । तच्छेषतैकस्वरूपमिति पृथगुक्त्तिः स्वार्थशक्यशब्दप्रयोगानपेक्षणात् । यस्येतिपदेन शरीरस्य न घटपटादिवदप्रतियोगिपदार्थत्वम्, अपि तु पितृपुत्रादिवत् सप्रतियोगिकपदार्थत्वमिति दर्शितम्, सप्रतियोगिकपित्रादीनां\nशरीरत्वव्यावृत्त्यर्थं नियाम्यमित्युक्त्तम् । नियाम्यमित्युक्त्ते भृत्यादीनामपि शरीरत्वं स्यादिति तद्य्वावृत्त्यर्थं\nसर्वात्मनेतिपदम्, यावद्द्रव्यभावीत्यर्थः । क्रियागुणादिव्यावृत्त्यर्थं द्रव्यमित्युक्त्तम् । आकाशादिप्रदेशगमनादिषु अशक्येष्यर्थेषु शरीरस्य नियमनासम्भवात्तद्व्यावृत्त्यर्थं स्वार्थ इत्युक्त्तम्, स्वविषय इत्यर्थः । \"अर्थः स्याद्विषये मोक्षे\" इत्यभिधानविदः । स्वशब्दः शरीरपरः, तत्तच्छरीरसम्पाद्येषु कार्येष्विति यावत् । रुग्णशरीरेषु व्यभिचारो माभूदिति शक्यमित्युक्त्तम् । तत्र शक्त्तेः प्रतिबन्ध एव न शक्तयभावः, अग्न्यादावौष्ण्यादिवत् । ज्ञानव्यावृत्त्यर्थं चेतनस्येत्युक्त्तम् । न हि ज्ञानं ज्ञानविशिष्टेन नियाम्यम्, अपि तु स्वाश्रयेण, तस्माच्चेतननियाम्यत्वाभावेन न तत्रानैकान्त्यम्, एवं लक्षणान्तरद्वयेऽपि व्यावर्त्त्यमुच्यते, यस्य सर्वात्मना द्रव्यं शक्यमितिपदानां पूर्ववद्य्वावृत्तिः, चेतनस्येतिपदेन प्रभाव्यावृत्तिः । शरीरत्वप्रयुक्त्तदोषादिशङ्काव्यावृत्त्यर्थमाह - उपरितनाधिकरणेष्विति ।\nस्वपक्षदोषाच्च । या तु परेण पूर्वं निर्दोषत्वजगदुपादानत्वादिव्याहतिरुक्त्ता सैव व्याहतिरनेन सूत्रेण परस्यापादिता । अनभ्युपगमात् - नित्यनिर्विकारत्वादिति भावः ॥\nतर्काप्रतिष्ठानादपि । तर्कस्येति - केवलतर्कस्येत्यर्थः\n॥ अन्यथाऽनुमेयमिति चेदेवमप्यनिर्मोक्षप्रसङ्गः ॥ \"तर्काप्रतिष्ठाना\"दित्यादिकम् \"अनिर्मोक्षप्रसङ्ग\" इत्यन्तं नैकं सूत्रम् सूत्रकारशैलीविरोधात् प्रयुक्त्तहेतुशैथिल्याशङ्कापरिहारौ हि सूत्रान्तरकृतौ दृष्टौ, यथा \"ईक्षतेर्नाशब्दम्\" \"गौणश्चेन्नात्मशब्दात्, आनन्दमयोऽभ्यासात्, विकारशब्दान्नेति चेन्न प्राचुर्यात्, ज्ञेयत्वावचनाच्च, वदतीति चेन्न प्राज्ञो हि प्रकरणात्\" इति च । ननु \"व्यपदेशाच्च क्रियायां न चेन्निर्देशविपर्यय\" इत्यत्र कथं सूत्रैक्यम्? उक्त्तहेतुदौस्थ्यशङ्कापरिहारपरत्वाभावात् साध्याभावेऽनिष्टप्रसञ्जनमुखेन हेतुदार्ढ्यपरो हि न चेदित्यादिकः सूत्रांशः । न तूक्त्तहेतुदौःस्थ्यशङ्कापरिहारपरः । इदानीमित्यादि भूततर्कस्य भूततर्कान्तरप्रतिहतिवत् भावितर्कस्यापि भावितर्कान्तरप्रतिहतिः सम्भवतीत्यर्थः । वेदशास्त्रविरोधिनेत्यत्र वेदशास्त्रशब्दयोर्वैयधिकरण्ये साङ्खयशास्त्रस्याप्यनुरोधः स्यादिति तद्य्वावृत्त्यर्थं व्याचष्टे - वेदेति । यथा \"पितृदेवमनुष्याणां वेदश्चक्षुस्सनातनम् । अतर्क्यं चाप्रमेयं च वेदशास्त्रमिति स्थितिः\" इति । अतर्क्यम्- बाधकगोचरभूतम् । अप्रमेयम् साधकाविषयभूतम् । अपीतावित्यादिसूत्रत्रयं परैस्त्वेवं व्याख्यातम्, अपीतौ लीयमानं कार्यं स्वाकारेण कारणं दूषयेत्, लवणमिव मधुरोदकम्, ततश्च स्थौल्यसावयवत्वाचेतनत्वपरिच्छित्त्यादिधर्मकत्वं ब्रह्मणः स्यात् । समस्तस्य ब्रह्मण्यविभागे सति नियामकाभावात् पुनर्भोक्त्तृविभागस्तेषां भोग्यनियमश्चानुपपन्नः । प्रलयेऽपि ब्रह्मणि विभक्त्तं चेदपीतिरेव न सम्भवति, ब्रह्मणि प्रलीनानां पुनरुत्पत्तौ मुक्त्तानामप्युत्पत्तिप्रसङ्ग इत्यसामञ्जस्यपरमपीताविति सूत्रम्\nतत्र दृष्टान्तेन परिहरति- न तु दृष्टान्तेति । घटशरावादय उच्चावचाः सन्तोऽपि स्वाकारप्रहाणेन प्रलीनत्वान्नोच्चावचाकारेण कारणं दूषयन्ति, एवं जगदपि स्थूलत्वाद्याकारप्रहाणेन लीनत्वादविभागदशायामपि न ब्रह्म दूषयति, स्वप्नदर्शी च पुरुषः स्वमायया न स्पृश्यते, सुप्तप्रबुद्धपुरुषाणामिव पुनर्विभागेन निष्क्रमणोपपत्तिः, मिथ्याज्ञानस्यानपोदित्वात्; तस्यापोदितत्वादेव मुक्त्तानां न पुनरुत्पत्तिः, जगतो ब्रह्मणि विभागेन स्थित्यभावादप्ययोपपत्तिरिति, शब्दादिहीनात् प्रधानात् तद्युक्त्तविलक्षणकार्योदयानुपपत्तिः सर्वविकारप्रलये पुनः सृष्टाविदमस्योपादानम्, न त्विदमिति नियामकाभावात् । भोक्त्तॄणां भोग्याव्यवस्थितिः नियामकाभावेऽपि नियमाभ्युपगमे कारणभावसाम्यान्मुक्त्तानां पुनर्बन्धप्रसङ्गः कतिपयविभागस्थितौ तेषां प्रधानकार्यत्वाभाव इति दोषसाधारण्यापादनं \"स्वपक्षदोषाच्चे\" ति सूत्रितमिति । तदिदमनुपपन्नं, तथा हि स्थूलत्वह्रस्वाद्याकारे परित्यक्त्तेऽपि जडत्वानृतत्वपरित्यागाभावात् अविद्याकर्मवासनाप्रहाणाभावाच्च ब्रह्मण्यविभक्त्तं जगत्तेनाकारेण ब्रह्म दूषयेत् । यदि जडत्वानृतत्वकर्मवासनादिप्रहाणेन प्रपञ्चलयः तर्ह्यविद्यातत्कृतजीवभेदश्च निवृत्तः स्यात् । न हि जडत्वानृतत्वविरहे निःस्वभावायाः अविद्याया अवस्थानमुपपद्यते । सवासनकर्मप्रहाणात्तन्मूलाविद्यानिवृत्त्या च जीवाश्च मुक्त्ताः स्युः, ततश्च पुनजर्गदुत्पत्तिर्न सम्भवेत् । अविद्यान्तरेण सर्वसम्भवे तस्यास्तत्कल्पितजीवानां चादिमत्त्वं स्यात् वैषम्यनैर्घृण्यादि च प्रसजेत्, मोक्षोपायनिष्पादनवैयर्थ्यं च; प्राकृतप्रलयादेवाविद्यानिवृत्तेस्तस्यास्मदादियत्ननिरपेक्षत्वाच्च; अतोऽप्ययदशायामपि जडत्वानृतत्वादिप्रहाणाभावात्तेनाकारेण ब्रह्मणो दूष्यत्वं दुस्तरम् । जडत्वाद्याकारोऽपरमार्थ इति चेत्तर्ह्यपरमार्थत्वं ब्रह्मास्त्रं विहाय किमर्थं स्वाकारप्रहाणदुर्बलयष्टिग्रहणे प्रयस्यते, अपरमार्थत्वापाश्रयणमपि विपलम् मिथ्यात्वमपि हि प्रपञ्चाकारः, न हि मिथ्यात्वस्य मिथ्यात्वम्; अतो न मिथ्यात्वप्रहाणमिति मिथ्याभूतं जगदविभक्त्तं स्वाकारेण मिथ्यात्वेन ब्रह्म दूषयत्येव मिथ्याभूतेनापि जडत्वाद्याकारेण च दूषयेत् । ननु न मिथ्यात्वेन मिथ्याभूतजडत्वादिना च दूषितत्वप्रसङ्गः, शुक्त्तिरूप्यस्य मिथ्यात्वेऽपि मिथ्यात्वेन मिथ्याभूतरजताकारेण च शुक्त्तेर्दूषितत्वाभावादिति चेन्न, शुक्त्तेरपि त्वन्मते मिथ्यात्वात्; पातकिसंसर्गेण पुरुषस्य रुमासंसर्गेण तद्गतवस्तुनश्च मिथ्याभूतपातकित्वलवणत्वाकारापत्त्या\nदूषितत्वदर्शनाच्च, पातकिरुमादयो हि पदार्थास्त्वन्मते मिथ्याभूताः, तेषां व्यावहारिकसत्यत्वाद्दूषकत्वमिति चेत्तर्हि जगतश्च व्यावहारिकसत्यत्वात् ब्रह्माविभक्त्तं जगद्दूषकं स्यात् स्वप्नदृक्पुरुषो मायया न स्पृश्यत इतीदमपि निरूपणीयम् । अस्पर्शो न तावदज्ञानस्य पुरुषानाश्रितत्वम्, आरोप्यग्राहिपुरुषाश्रयत्वात्तत्कल्पकाज्ञानस्य । नाप्यकार्यकारित्वम्, हस्तिशस्त्रादिकार्यकल्पकत्वात् । नापि कार्यस्य देशविप्रकषर्ः, हस्तिशस्त्रादेरविप्रकर्षात् । नापि कार्यस्यापुरुषार्थत्वविरहः, स्वप्ने भयशोकव्यथादर्शनात् । नापि दुःखस्यापरमार्थत्वम्, शस्त्रादिदुःखहेतोरिव दुःखस्य प्रबोधे बाधाभावात् अपरमार्थभूतस्यापि तस्य निरसनीयतया पुरुषं प्रत्यवभासमानत्वात् । जाग्रद्दशायामपि स्वगतत्वेन दुःखसाक्षात्कर्तृत्वमेव हि दुःखित्वम्, अवभासप्रतिसम्बन्धित्वमप्यपरमार्थ इति चेन्न; बाधकप्रत्ययाभावात् । हस्तिशस्त्रादिविषयस्यैव प्रबोधे बाधः, न तु शस्त्रादिज्ञानस्य भयादेश्च । भोक्त्तृभेदानियमप्रसङ्गस्य साङ्खयपक्षे तुल्यत्वापादनमप्ययुक्त्तम्, आत्मनां स्वतो भिन्नत्वात् तत्पक्षे कृत्स्नविकारप्रलयेऽपि तेषां तत्कर्मानुगुणभोग्यविशेषे पुनरपि भोक्त्तृत्वव्यवस्थोपपत्तेः, त्वन्मते त्वात्मभेदस्यान्तः करणभेदकल्पितत्वान्मनोबुध्द्यहङ्काराणां प्रलयेऽप्ययश्रवणादात्मभेदाभावेन पुनः सृष्टावन्येनान्तःकरणेनोपहितस्यात्मन इदमदृष्टमिदं शरीरमिदं भोग्यमिति नियमानुपपत्तेश्च । प्रलयेऽप्यन्तःकरणस्थित्यभ्युपगमे तेषामन्तःकरणानामनादितया ब्रह्मकार्यत्वं न स्यात् । साङ्खयपक्षे तु तेषां न प्रधानकार्यत्वहानिः, अन्तःकरणप्रलयेऽपि स्वत आत्मभेदसद्भावेनान्तःकरणस्थितेरनपेक्षितत्वात् । आत्मभेदस्य तत्तत्कर्मविशेषाणां च सद्भावान्नियामकहेत्वभावसाम्यं दुर्वचम्, साङ्खयपक्षे मुक्त्तानां पुनर्बन्धप्रसङ्गोऽपि दुर्वचः, यस्य सम्यग्ज्ञानेन निश्शेषकर्मक्षयः, तस्य हेत्वभावेन पुनः शरीरयोगाभावादक्षीणकर्मणां पुनर्बन्ध इति पुनर्द्देहसम्बन्धोपपत्तेश्च । त्वन्मते मूलभूताविद्याया एकत्वादात्मन एकत्वादिदानीमपि बन्धानुवृत्तेश्चेतःपूर्वं न कश्चिन्मुक्त्तः सम्भवति, अस्ति चेत्स एवात्मा पुनरपि देहयोगमनुभवतीति मुक्त्तस्य पुनरुत्पत्तिप्रसङ्गो दुर्वारः, वर्तमानाविद्याया आदिमत्त्वं च भवेत्, जीवाज्ञानपक्षस्य भवद्भिरेव दूषितत्वात्तदवष्टम्भेन बन्धमोक्षव्यवस्थोक्त्तिरयुक्त्ता । तत्रापि मुक्त्तानां पुनरुत्पत्तिप्रसङ्गो दुष्परिहरः, अध्यस्तजीवभावनिवृत्त्या ब्रह्मैकतापत्तिर्हि मोक्षः, तत्रापि ध्वस्तजीवभावोऽयमंशो मुक्त्तः, अध्यस्तजीवभावमंशान्तरं तु देहभाग् भवतीति न वक्त्तुं शक्यम्, ब्रह्मणः स्वतो निरंशत्वात्; अतो ब्रह्मैकतापन्नानामेव पुनरुत्पत्तिः स्यात्, उपहितांशभेदाभावात् । नन्वंशभेदस्यापि काल्पनिकतयाभ्युपगमान्नोक्त्तदोष इति चेत्, मुक्त्तौ निवृत्तजीवभावेंशे स काल्पनिकभेदोऽस्ति वा, न वा? अस्ति चेन्मुक्त्त एव न स्यात्, न चेत्पूर्वोक्त्तदोषः स्यात् । निवृत्तोपाधित्वमेव भेद इति चेत् उपाधिनिवृत्तिः स्वरूपातिरिक्त्ता, न वा ? न चेत्तत्स्वरूपमेव जीवभावेन पुनरपि संसरतीत्युक्त्तदोषः स्थितः, अतिरिक्त्तत्वे स निवृत्तिरूपविशेषः किं कृत्स्नब्रह्मवृत्तिः? उत ब्रह्मैकदेशवृत्तिः? आद्ये पूर्वोक्त्तदोषः, द्वितीये त्वेकदेशस्यांशान्तराद्भेदो वक्त्तव्यः, भेदकान्तरयोगेन चेत्तस्य भेदकोपाधेः पारमार्थ्ये अद्वैतहानिः । अपारमार्थ्ये\nमुक्त्तांशस्यैव बद्धत्वं स्यात्, अपरमार्थोपाधिसम्बन्धो हि त्वन्मते बन्धः । न भेदकान्तरयोगापेक्षा, अपि तूपाधिविरह एव भेद इति चेत्, स किं बाध्यः, उताबाध्यः? उपाधिविरहस्य बाध्यत्वे तदवच्छिन्नांशस्य पुनरुपाधिसम्बन्धान्मुक्त्तोत्पत्तिः स्यात् । अंशभेदस्याबाध्यत्वे तस्य भेदस्याभेदवत् परमार्थत्वात् भेदाभेदपक्ष एवाङ्गीकृतः स्यात्; अथ तत्परिहाराय परमार्थतोंऽशभेदो नाभ्युपगतः तर्हि मुक्त्तस्य पुनरुत्पत्तिरवर्जनीया स्यात् । यत एवं शरावादीनां पृथिव्यामिव स्थूलत्वादिस्वाकारप्रहाणेन ब्रह्मण्यविभागापन्नस्य जगतस्तद्दूषकत्वाभावः प्रतिक्षिप्तः, अत एव \"न तु दृष्टान्तभावात्\" इति सूत्रस्य भास्करोक्त्तयोजनापि व्युदस्ता भवति । तस्यापरमार्थत्वानाश्रयणेन क्षणमात्रमप्यपसरणमशक्यमिति विशेषः । यादवमिश्रास्तु असदिति चेदिति सूत्रमेकमधिकरणान्तरं \"नासदासी\"दित्यादिविषयं वर्णयन्ति, सत्त्वासत्त्वनिषेधौ न परस्परप्रतिपक्षविधिरूपौ, व्याघातात्; अतोऽनुभयात्मकं निस्स्वभावं शून्यं प्रतीयत इति पूर्वपक्षीकृत्य लोकतः प्राप्तस्य प्रतिषेध्यत्वाल्लोके च कार्यावस्थायामेव घटसंस्थानादिव्याप्तिरूपसत्त्वं तदभावरूपकपालत्वादिव्याप्तिलक्षणमसत्त्वञ्चोपलभ्यत इति कारणदशायां तदुभयं निषिध्यते \"आनीदवातम्\" इति वाक्यशेषविरोधाच्च; अतो न स्वरूपसत्त्वनिषेधः, अह्लस्वमदीर्थं व्योमेतिवत् । नह्यत्र परस्परप्रतिपक्षविधिः, नापि निःस्वभावत्वोक्त्तिः, तद्वदिति सिद्धान्तितम् । अपीतावित्यादि चाधिकरणान्तरमाहुः, तत्र भावाभावरूपसर्वावस्थाप्रतिषेधोऽनुपपन्नः, विनाशहेतुवैयर्थ्यप्रसङ्गात् । विनाशहेतुना न कारणमेव निष्पाद्यम् तस्य प्रागपि सत्त्वात् । नापि कार्यान्तरम्, प्रलये सर्वकार्यविनाशानुपपत्तिप्रसङ्गात्, अतोऽवस्थान्तरोत्पादः प्रलयः, अतः पूर्वाधिकरणसिद्धान्तानुपपत्तेः शून्यं तत्त्वमित्याक्षिप्य घटत्वकपालत्वादिस्थानीयभावाभावरूपविकल्पशब्दवाच्यस्थूलावस्थानिषेधेऽपि शक्त्तिमात्रावशेषसूक्ष्मावस्थाभ्युपगमात्तत्र दृष्टान्तभावान्न तद्वत् प्रसङ्गादसामञ्जस्यमितिसिद्धान्तितम् । दृष्टान्तश्च तप्तलोहसमावर्तितं जलम्, तद्धि जलं जलरूपेणानुपलभ्यम्, सक्त्तुपिण्डाशैथिल्यहेतुजलवत् खड्गधाराद्यशैथिल्यहेतुसूक्ष्मरूपेण पुनर्जलपरिणामशक्त्तियुक्त्तं लोहादन्यत्वबुद्धयविषयस्तिष्ठतीत्युक्त्तम् । तत्र तावत् \"असदिति चे\"दितिसूत्रव्याख्यानमयुक्त्तम्, सूत्राक्षरानुगुण्याभावात् । सदसतोरन्यतरकोटिवाचकोऽसच्छब्दः कथं कोटिद्वयोत्तीर्णतामुपस्थापयेत् ? अन्यतरकोटिसमर्पकतया हि सच्छब्दस्यानुभयात्मकत्वानुपस्थापकत्वम्, निरूपणीयाभावाच्च तदयुक्त्तम्, \"नासदासीन्नो सदासीत्तदानी \"मित्यत्र प्रलयदशायां निषिध्यमानं सच्छब्दवाच्यम् कार्यावस्थं किमपीति सिद्धम् । सहप्रयोगान्नञसमाससामर्थ्याच्चासच्छब्दवाच्यमपि सद्य्वतिरिक्त्तमिति सर्वसम्मतम्; तदुभयं किमित्यपेक्षायां \"तत्सृष्ट्वा तदेवानुप्राविशत् तदनुप्रविश्य सच्च त्यच्चाभवत्\" \"विज्ञानं चाविज्ञानं च\" इति वाक्येन चेतनमचेतनं चेति ज्ञायते, इदञ्च गतिसामान्यनयस्थानप्रमाणाभ्यां सिद्धमिति न पूर्वपक्षोत्थानम् । किञ्च यद्यर्थान्तरपरत्वं शङ्कनीयं तर्हि सदसदात्मकत्वं किं न शङ्कयते? एकस्य तथात्वं विरुद्धमिति चेदेकस्यानुभयात्मकत्वमपि विरुद्धम्, अदर्शनात् । अह्रस्वमदीर्घं व्योमेतिवदनुभयात्मकत्वमविरुद्धमिति चेत् दशाङ्गुलं चतुरङ्गुलापेक्षया दीर्घं द्वादशाङ्गुलापेक्षया ह्रस्वमितिवदविरोधादुभयात्मकत्वमपि शङ्कनीयम् । सदसद्रूपेणोभयात्मकत्वं विरुद्धमिति चेत् तदुभयवैलक्षण्यरूपमनुभयात्मकत्वमपि विरुद्धत्वान्न शङ्कयम् । आपाततः शङ्केत्यप्ययुक्त्तम्, उभयात्मकत्वेऽप्यापाततः शङ्काया निवारकाभावात् । किञ्च उत्तरत्र\n\"असद्य्वपदेशान्नेति चेन्न धर्मान्तरेणे\"ति शङ्कापरिहारयोरुत्थानायोगाच्च नैवमधिकरणद्वयं कल्पनीयम् । तत्र हि कार्यस्यासत्त्वात् कारणादभेदोऽनुपपन्न इत्याक्षिप्य भावविकारषट्कान्तर्गतनामरूपसंयोगलक्षण सत्त्वादर्थान्तरेण शक्त्तिमात्रावशेषवस्तुमात्रत्वरूपेण धर्मान्तरेणासद्य्वपदेशः, न तु स्वरूपसत्त्वाभावेनेति भवद्भिर्व्याख्यास्यते । इह च विकल्पसंज्ञकभावाभावात्मकस्थूलरूपनामसंयोगलक्षणं सत्त्वं प्रलयदशायां निषेध्यम्, न तु स्वरूपसत्त्वमित्यधिकरणद्वयेन निर्णीयते, कथमसद्य्वपदेशः स्वरूपासत्त्वशङ्कामङ्कुरयेत् ? नन्वत्र सत्त्वासत्त्वयोरुभयोरपि प्रतिषेधो निरूपितः, तत्र तु केवलासत्त्वविधिनिर्रूप्यत इति चेन्न; अपीतावित्यधिकरणे प्रलयदशायां निषेध्यं सत्त्वं स्थूलावस्थायोगलक्षणम्, शक्त्तिमात्रावशेषवस्तुमात्ररूपेण सत्त्वं तु न निषेध्यमिति शिक्षितत्वादसच्छब्दस्य सत्त्वप्रतिषेधकत्वात्तदभावस्य शक्त्तिमात्रावशेषसूक्ष्मदशारूपत्वादसच्छब्दस्य तदवस्थवस्तुमात्रोपस्थापकत्वसिद्धेरधिकाशङ्काभावाच्च । परस्परप्रतिपक्षाकारद्वयनिषेधेन व्याकुलत्वाभाव एव \"असद्वा इद\"मितिवाक्यस्य वैषम्यम्, तत्कथं शिक्षितार्थशैथिल्यशङ्कां जनयेत्? तस्मात्सालक्षण्यनियमनिषेधानन्तरमसतः कार्यत्वशङ्कानिरासपरम् \"असदिति चेदि\"ति सूत्रम्, कार्यकारणयोरनन्यत्वे कारणस्य ब्रह्मणः परिणामादिदोषशङ्काव्युदासकमपीतावित्यादिसूत्रद्वयमित्येषां सूत्राणां परमप्रकृतसालक्षण्यनियमभङ्गानुबन्धित्वादैकाधिकरण्यं युक्त्तम् ।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.1.3 विलक्षणत्वाधिकरणम्\n161.विश्वं त्रैगुण्यवत् स्यात् त्रिगुणत उदितन्नासमादित्ययुक्तं  \nसर्वाकारेण साम्यं क्वचिदपि न भवेत् केनचित् साम्यमिष्टम्।  \nभग्ना हेतुव्यवस्थोचितगुणसमता गोमयाद्वृश्चिकादौ  \nस्थूलत्वं याति चेशः प्रकृतितनुरतस्सर्वचोद्योपमर्दः॥\n162. ईक्षा तादृग्बहु स्यामिति सति पठिता तेजसोऽपाञ्च दृष्टा  \nसालक्षण्यं ततस्स्याज्जगत इति मृदुप्रज्ञपार्श्वस्थचोद्ये।  \nतत्तन्मूर्तेः परस्येक्षणमिदमिति तद्वाक्यभावापलापी  \nसामान्येनाभिमानिव्यवहरणमिह व्याहरत् पूर्वपक्षी॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.1.3 विलक्षणत्वाधिकरणम्\n8. विश्वमित्यादि। विश्वम्-जगत्। त्रैगुण्यवत्त्वात्-सुखदुःखमोहाद्यात्मकत्वेन सत्त्वरजस्तमोरूपगुणत्रय आत्मकत्वात्। त्रिगुणतः- सत्त्वरजस्तमस्साम्यरूपप्रकृतिद्रव्यात्। उदितम्- उत्पन्नम्। असमात्- त्रैगुण्यशून्यत्वेन विलक्षणात् परमात्मनो नोदितम्। इत्ययुक्तम्-इति वचनमयुक्तम्। कुतः? सर्वाकारेण साम्यं क्वचिदपि न भवेत्- कार्यत्वकारणत्वाभ्यां\" कार्यकारणयोर्विभक्ततया दर्शनात् सर्वाकारेण साम्यं तु पर्वतपरमाण्वोः पदार्थत्वेनेव सर्वेष्टमस्मदिष्टञ्चेति न तत्साधनीयमित्यर्थः। हेतुव्यवस्थोचितगुणसमता गोमयात् वृश्चिकादौ भग्ना- कार्यकारणभावव्यवस्थापकगोमयत्वादिगुणसाम्यन्तु गोमयाज्जाते वृश्चिकादौ न दृष्टमित्यर्थः। ईशः-ईश्वरः। प्रकृतितनुः-सूक्ष्मचेतनाचेतनशरीरस्सन्। स्थूलत्वं याति च- स्थूलचिदचिद्वस्तुशरीरकत्वं याति च। अतः-एवमुपपादनात्। सर्वचोद्योपमर्दः- सर्वेषामपि चोद्यानामुपमर्द एव। सूक्ष्मस्य तस्यैव द्रव्यस्य स्थूलरूपेणावस्थानमात्रस्यैव कार्यकारणभावरूपत्वेनाभिधानादीश्वरस्वरूपेण प्रकृतिपुरुषात्मना परिणमत इत्यस्माभिरनभिधानाच्च न किमपि चोद्यमवशिष्यत इति भावः॥9. ईक्षेत्यादि। येति स्त्रीलिङ्गयच्छब्दाध्याहारः कार्यः। या ईक्षा-स्रष्टव्यपर्यालोचनरूपा। सति- 'सदेव सोम्येदमग्र आसीत्' इत्युक्ते सकलजगत्कारणभूते परमात्मनि। बहुस्यामितिपठिता- 'तदैक्षत प्रजायेय' इति श्रुत्या प्रतिपादिता। तादृगीक्षा- तत्तुल्यैवेक्षा। तेजसोऽपाञ्च दृष्टा- 'तत्तेजऐक्षत' 'ता आप ऐक्षन्त' इति श्रुतिवाक्याभ्यां तेजसो विषये अपां विषये च दृष्टा। ततः-तस्मात्कारणात्। जगतः- कार्यभूतस्य जगतः। सालक्षण्यं स्यात्- कारणभूतपरमात्मना सह चैतन्ययोगेन सालक्षण्यं स्यात्।इति-एवंरीत्या। मृदुप्रज्ञपार्श्वस्थचोद्ये- मन्दप्रज्ञस्य पार्श्वस्थस्य कस्य चित् चोद्ये सति। तत्तन्मूर्तेः- तेजोऽबन्नादिशरीरकस्य। परस्य-परमात्मानः। ईक्षणमिदमिति- स्रष्टव्यपर्यालोचनात्मकं ज्ञानमिदमिति। तद्वाक्यभावापलापी- तत्तेज ऐक्षत इत्यादिवाक्यतात्पर्यस्यापलापी अपह्नवमातन्वन्। पूर्वपक्षी-एतदधिकरणपूर्वपक्षी। इह-पूर्वपक्षावसरे। सामान्येन- अभिमानिदेवताव्यपदेशत्वेन सामान्याकारेण, नपुनः परमात्मव्यपदेशत्वतत्तद्देवतामात्रव्यपदेशत्वादि विशेषधर्मपुरस्कारेण। अभिमानिव्यवहरणं\" व्याहरत्- तत्तत्तत्त्वाभिमानिव्यवहारोऽयमिति व्यवहृतवान्। तेनास्मदभिमतपरमात्मव्यपदेशरूपत्वानिषेधात् सामान्याकारेणास्य पूर्वपक्षिव्यवहाररूपत्वाच्च नास्माकं हानिरिति भावः॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.1.3 विलक्षणत्वाधिकरणम्\nमन्वादिस्मृतिभिरोवोपबृंहणं कार्यमित्युक्तमयुक्तम्। तासां तर्कविरुद्धत्वात्। अतस्तर्कानुगृहीतया सांख्यस्मृत्यैवोपबृंहणं कार्यमिति प्रत्यवस्थानात्सङ्गतिः। ब्रह्मकारणत्वं युक्तमयुक्तंवेति चेतनात् ब्रह्मणोऽचेतनतया तद्विलक्षणस्य जगत उत्पत्तिसम्भवासम्भवाभ्यां\" संशये पूर्वपक्षः चेतनाद््ब्रह्मणोऽचेतनस्य जगत उत्पत्तिर्न सम्भवति। विलक्षणत्वात्। घटकुण़्डलमृत्सुवर्णादीनां मृत्त्वसुवर्णत्वादिकारणगतासाधारणरूपेण सालक्षखण्ये सत्येव हि कार्यकारणभावो दृष्टः। चेतनस्य च चेतनत्वमसाधारणं न तत्कार्येषूपलभ्यते। न च कदाऽप्युनुपलभ्यमानं चैतन्यं\" सुषुप्तजीवेष्विव घटादिष्वनुद्भूतं श्रुत ब्रह्मकारणताऽन्यथाऽनुपपत्त्या कल्पनीयम्। सति चैतन्ये कदाचिदुद्भवावश्यम्भावेन तथा कल्पनाऽयोगात्। अन्यथा श्रुतय़ृपादित्यभावान्यथानुपपत्त्या यूपेऽप्यनुद्भूतादित्यत्वकल्पनापत्तेः, 'विज्ञानञ्चाविज्ञानञ्चे'त्यादिचेतनाचेतनविभाजकश्रुतिविरोधापत्तेश्च विलक्षणाविलक्षणयोः कार्यकारणभावाभ्युप गतौ वैलक्षण्ये सति भेदावश्यंभावेन कार्यकारणैक्यसिद्धांतविरोधापत्तेश्चेति। सिद्धांतस्तु- क्रिमिमाक्षिकादिषु सत्यपि वैलक्षण्ये कार्यकारणभावो दृश्यते। तत्राचेतनांश एव माक्षिकप्रकृतिक इति सालक्षण्यमस्तीति चेत् न। यथा कथञ्चित्सालक्षण्यस्य कार्यकारणभावप्रयोजकत्वे सर्वस्य सर्वस्मादुत्पत्तिः\" प्रसज्यत िति कारणगतासाधारणरूपेण सालक्षण्यं तवाभिमतम्। न च तदिहोपपादयितुं शक्यम्। क्रिमौ माक्षिकत्वस्याभावात्। एवमुपपद्यते विलक्षणयोरपि जगद्ब्रह्मणोः कार्यकारणभावः। न च तथा सति भेदाभ्युपगमापत्तिः। सालक्षण्यप्रतिषेधेऽपि कुण्डलहिरण्ययोरिवाभेदोपपत्तेः। न च जगद्ब्रह्मणोरभेदे जगत्सृष्ट्यादिषु सत्सु हेया जगदवस्थाः जगतीव ब्रह्मण्यपि स्युरित्येकस्मिन्नेव ब्रह्मणि हेयगुणाः तद्विरुद्धाः\" श्रुत्यन्तरसिद्धापहतपाप्मत्वादयश्चेत्यसामञ्जस्यापत्तिः। सूक्ष्मचिदचिद्वस्तुशरीरकं ब्रह्म कारणं, स्थूलचिदचिद्वस्तुशरीरकं ब्रह्म कार्यमित्येवंरूपे सिद्धान्ताभिमते कार्यकारणाभेदे तदप्रसक्तेः शरीरगतधर्माणां शरीरिण्यप्रसङ्गे बाल्ययौवनत्थाविरादीनामात्मन्यसम्बन्धस्य दृष्टान्तस्य सद्भावादिति। एवं च यद्यपि स्थूलसूक्ष्म शरीररूपविशेषणांशे कार्यकारणयोरचेतनत्वेन विशेष्यांशे तयोश्चेतनत्वेन च सालक्षण्यमस्तीति वक्तुं शक्यम्, तथाऽपि कारणगतविशेष्यांशस्य कार्यगत विशेषणांशेऽपि कारणत्वं वक्तव्यमित्यभ्युपेत्य वैलक्षण्यम्। तत्र दृष्टान्त उपन्यस्तः। बाल्यावस्थस्य यौवनाद्यवस्थान्तरापत्तावपि हि कारणगतविशेष्यांशस्य कार्यगतविशेषणांशेऽपि कारणत्वमस्ति, निरात्मकशरीरस्य यौवनादिप्राप्त्यभावात्, तथेहापि सत्यपि वैलक्षण्ये कार्यकारणभाव उपपद्यत इति दर्शयितुम्॥ संग्रहकारिके॥ अचेतनं चेतनतः कथं स्याद्विलक्षणाद्विश्वमिति स्थवीयः। विशिष्टयोः कारणकार्यभावे न चोद्यमेतद्धि पदं लभेत॥ तथाऽपि तर्कप्रतितर्कउच्यते न सर्वसाम्यं क्वचिदप्युदीक्ष्यते। यथा कथञ्चित्प्रकृतेऽपि वर्तते विशेषतो न क्रिमिमाक्षिकादिषु॥ इति विलक्षणत्वाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.1.3 विलक्षणत्वाधिकरणम्\nमन्वादिस्मृतिभिरेवापबृंहणं कार्यमित्युक्तमयुक्तम्। तासां तर्कविरुद्धत्वात्। अतस्तर्कानुगृहीतया सांख्यस्मृत्यैवोपबृंहणं कार्यमिति प्रत्यवस्थानात्सङ्गतिः। ब्रह्मणो जगद्विलक्षणत्वेनोपादानत्वं\" न सम्भवति। घटरूचकादिषु सलक्षणानामेव मृत्सुवर्णादीनामुपादानत्वं दृष्टम्। प्रकृते च ब्रह्मजगतोर्विलक्षणत्वं\" 'विज्ञानञ्चाविज्ञानञ्चे'ति विज्ञानत्वप्रतिपादकशब्दादेवावगम्यते।।ननु जगतोऽचेतनत्वेन मृदब्रवीदिति अचेतनाया मृदो वक्तृत्वं नोपपद्यते। तत्राह-- ।।अभिमानिव्यपदेशस्तु विशेषानुगतिभ्याम्।। मृदादिशब्दैस्तत्तदभिमानिदेवता व्यपदिश्यते 'हन्ताहमिमास्तिस्रो देवता' इति तेजोऽबन्नानां तत्तद्देवताशब्देन विशेषणादचेतनानां च देवता तेजोबन्नादिशब्दैर्व्यपदिश्यत इत्यध्यवस्यामः। 'अग्निर्वाग्भूत्वा मुखं प्राविश' दित्यग्नेर्वाच्यनुप्रवेशरूपानुगतिश्रवणाद्वागादिशब्दैस्तदनुप्रवेशेनैतत् अभिमताग्न्याद्यभिमाने नानुपपत्तिः। अतश्चेतनस्य ब्रह्मण अचेतनजगदुपादानत्वं न सम्भवतीति पूर्वपक्षे प्राप्त उच्यते--।।दृश्यते तु।। तुशब्दश्चोद्यत्यावृत्त्यर्थः। विलक्षणेभ्यो गोमयादिभ्यः वृश्चिकादेरुत्पत्तिदर्शनात्।।।। असदितिचेन्न प्रतिषेधमात्रत्वात्।। विलक्षणादुपादानाद्विलक्षणोत्पत्त्यङ्गीकारे उपादेयस्योत्पत्तेः प्राग्विलक्षणोपादानात्मनाऽवस्थानस्य वक्तुमशक्यत्वेनासत्कार्यवादप्रसङ्ग इति चेन्न। उपादानोपादेययोस्सालक्षण्यनियमप्रतिषेधमात्र एवास्माकं संरम्भः। सूक्ष्मचिदचिद्विशिष्टं ब्रह्म स्वस्माद्विलक्षणाकारेण परिणमत इत्येतदयुक्तमित्यत्राह--।। अपीतौ तद्वत्प्रसंगादसमञ्जसम्।। ब्रह्मण एव जगद्रूपेण परिणामे तयोरैक्यादप्ययादिषु सर्वदशास्वचेतनगता दोषाः ब्रह्मणस्स्युः। ततश्च ब्रह्मणो निरनिष्टत्वनिरवद्यत्वप्रतिपादकश्रुत्यसामञ्जस्यं। परिहरति--।। न तु दृष्टान्तभावात्।। न त्वेवं सम्भवति। यथा बालस्य युवानं प्रत्युपादानत्वेऽपि 'बालो युवे'त्यादिशब्दैरात्मनो अभिधानेऽपि बालात्वयुवत्वादिभिर्नाम्ना दुष्यते, एवमेवाचेतनगतैर्नात्मा दुष्यते।।।। स्वपक्षदोषाच्च ।। निर्विकारस्य चिन्मात्रैकरसस्य पुरुषस्य प्रकृतिसन्निधानेन प्रकृतिधर्माध्यासनिबन्धना जगत्प्रवृत्तिरिति सांख्यपक्षोऽपि दुष्ट एव।।।। तर्काप्रतिष्ठानादपि ।। तर्माणामन्योन्यव्याघातेनाप्रतिष्ठितत्वात्तन्मूलः प्रधानकारणवादस्त्याज्य एव।।।। अन्यथानुमेयमिति चेदेवमप्यनिर्मोक्षप्रसंगः ।। यथा प्रतिकूलतर्कापराहतिः, तथा सत्तर्कैः प्रधानकारणत्वमनुमीयत इतिचेत्, एवमपि कालान्तरेऽतिशयितानां तर्काणां सम्भवेन प्रतिकूलतर्कपराहतिदोषानिस्तारात्। अतस्तर्कैः प्रधानकारणत्वानुमानासम्भवात् सांख्याभिमतस्य पक्षस्योक्तप्रकारेण दुष्टत्वादुपादानोपादेययोस्सालक्षण्य नियमाभावात्तयोरनन्यत्वेऽपि दृष्टान्तबलेन उपादेयगतानां धर्माणामुपादानेऽप्रसक्तेः मन्वाद्युपबृंहितश्रुत्या प्रतिपादितं ब्रह्मणे जगदुपादानत्वं निर्बाधमिति न क्वापि विरोधगन्धः।। ।। इति विलक्षणत्वाधिकरणम् ।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.1.3 विलक्षणत्वाधिकरणम्\nis not available.चेतनत्वानुवृत्तिरप्यस्तीति । अत्र केचित्, कारणरोटौ विशेष्यभूतस्य ब्रह्मणः कार्यकोटौ विशेषणभूतेष्वचेतनेष्वप्युपादानत्वमुपपादनूयम्, अन्यथा तस्य सर्वोपादानत्वासिद्धेः, अत एव श्रुतिप्रक्रियायां यद्वा जगत इति निष्कर्षकशब्दः । ब्रह्मशब्दो विशेष्यमात्रपर इत्यादिना कार्यकोटौ विशेषणभूतस्य जगतः कारणकोटौ विशेष्यभूतब्रह्म प्रति उपादेयत्वशरीरत्वे स्त इत्याचार्यैरेव प्रतिपादितम् । ततश्च तत्र सालक्षण्याभावादुपादानत्वं न सम्भवतीत्याक्षेपस्य चेतनांशे चेतनाशत्वानुवृत्तिरप्यस्तीति परिहारस्यासम्भवादेतत्सूत्रोक्त्तन्यायेन विलक्षणयोरप्युपादानोपादेयभावोऽस्तीत्येव परिहर्तव्यमिति वदन्ति । इति माक्षिकस्येति - मधुन इत्यर्थः । तत्तु क्रिम्यादौ नास्तीत्यर्थः । ननु द्रव्यत्वसाक्षाद्वाप्यजात्या सालक्षण्यस्य पूर्वं विवक्षितत्वात्तत्र कथं व्यभिचारः प्रदर्शित इति चेन्न; माक्षिकस्य पृथिवीत्वात् क्रिम्यादेश्चेतनत्वेनात्मत्वात्तदानीमपि व्यभिचार एवेति भावः । किञ्च पार्थिवेभ्योऽरण्यादिभ्यः वह्नेस्सामुद्रजलात्पार्थिवस्य मुक्त्ताफलस्योत्पत्तिदर्शनाद्य्वभिचारस्य तादवस्थ्यमिति द्रष्टव्यम् । असदिति चेन्न प्रतिषेधमात्रत्वात् । भाष्ये - कारणे परस्मिन् ब्रह्मणि कार्यं जगदिति । तादात्म्येनेतिशेषः । कारणावस्थायां कार्यं जगत्कारणात्मना न विद्यत इति असत उत्पत्तिप्रसङ्ग इत्यर्थः । कार्यकारणयोस्सजातीयत्वमेवेति - प्रतिषिद्धमितिशेषः । तस्य व्याख्यानमस्येदमितिप्रत्यभिज्ञानार्हावान्तरजात्या सालक्षण्यनियमः प्रतिषिद्धः, न त्वेकद्रव्यत्वमित्यर्थ इति ।अपीतौ तद्वत्प्रसंगादसमञ्जभसम् । भाष्ये - अपीतिपूर्वकसृष्टयादेः प्रदर्शनाथर्मिति । अत्र केचित् - प्रपञ्चस्थितिकाले तद्दोषैर्दुष्टत्वेपि तत्प्रलये निर्दोषं कल्याणगुणविशिष्टं ब्रह्मावतिष्ठत इति तद्विषयत्वं वेदान्तवाक्यानामुपपद्यते । चेत्रस्सुखं जीवतीतिवाक्यानामिव व्याध्यादिरहितकालविषयत्वमिति शङ्कानिराकरणार्थमपीताविति प्रत्यस्य सूत्रे विशिष्यग्रहणम् प्रलयेपि भाविकल्पभोग्यफलहेतूनां पाप्मनां सूक्ष्मरूपापन्नेषु जीवेषु सत्त्वावश्यम्भावात्तैर्दुष्टत्वं स्थितिकाल इव प्रलयकालेपि ब्रह्मणः प्रसज्यत इति अपहतपाप्मत्वादिश्रुतीनामसामञ्जस्यमितिभाव इति वदन्ति । मत्वर्थीय प्रत्यय इति - भावप्रधानश्च निर्देश इति भावः । परोक्त्तमिति - चेष्टाभोगेन्द्रियाश्रयत्वरूपं तार्किकोक्त्तं लक्षणत्रयमित्यर्थः । अन्तर्गतत्वमेवोपपादयति सुखदुःखेतीति । भोगाश्रयत्वे इन्द्रियाश्रयत्वोक्त्तिरिति - यद्यपि सुखदुःखसाधनेन्द्रियाश्रयत्वमेकं लक्षणं सुखदुःखोपभोगसाधनत्वस्येन्द्रियविशेषणत्वात् तथाप्यर्थात्तदपि सूचितामित्यभिप्रायः । मुक्त्तेश्वरशरीरस्येति - मुक्त्तेश्वरयोश्शरीरासम्भवद्योतनार्थमित्यर्थः । चेष्टाश्रयत्वोक्त्तिरिति - प्राण शरीरसंयोगासमवायिकारणक्रियाया एव चेष्टात्वादिति भावः । भोगायतनत्वं पृथग्दूषयतीति - पूर्वोक्त्तानि लक्षणानि पूर्वं न दूषितानि अपितु तेषां लक्षणानां सामाचीन्यं सिद्धवत्कृत्यैव चिदचितोस्तादृशलक्षणाभावाद्भगवच्छरीरत्वं न सम्भवतीति शरीरत्वमेव दूषितम् । भोगायतनलक्षणे त्वतिव्याप्त्या लक्षणमपि दूष्यत इति वैरूप्यं द्रष्टव्यमिति भावः । असम्भवमाहेति - चेतनेषु शरीरतयाभिमतेषु लक्षणस्याभावमाहेत्यर्थः । न त्वव्याप्त्यतिव्याप्तिसमभिव्याहृतमसम्भवरूपं लक्षणं दूषणमिति मन्तव्यम् । इन्द्रियाधिष्ठानावयवनिषेधमुखेनेति - पाण्यादिमत एव शरीरत्वादिति भावः ॥सू । नतु दृष्टान्तभावात् । असामञ्जस्यं प्रतिषेधता नेत्यनेनैव हेयसम्बन्धगन्धासम्भवस्य सिद्धतया तुशब्दस्य शरीरशरीरिभावसम्भवज्ञापकत्वमेव तुशब्दोत्रेति भाष्येपि विवक्षितमित्यभिप्रेत्याह- नेतिपदेनैवेत्यादि । केचित्तु तद्वत्प्रसङ्गादसमञ्जसम्' इति सूत्रेणापुरुषार्थसम्बन्धप्रसङ्गादसामञ्जस्यमिति शङ्कितेनेत्यनेनासामञ्जस्यं निषिद्ध्यते, तुशब्देन तद्वत्प्रसङ्गादित्युक्त्तहेयसम्बन्धगन्धाभावः प्रदर्श्यत इति यथाश्रुतभाष्यमेव समर्थयन्ते - तच्च तल्लक्षणमिति - प्रवृत्तिनिमित्तभूतं लक्षणमित्यर्थः । अयं भावः, गोर्हि त्रीणि लक्षणानि, गमिकर्तृत्वरूपं व्युत्पत्तिलक्षणमेकं लक्षणम्, गोशब्दप्रवृत्तिनिमित्तगोशब्दप्रवृत्तिनिमित्तगोत्वव्यञ्जकं सास्नादिमत्त्वमेकम्, गोशब्दप्रवृत्तिनिमित्तभूतं गोत्वमेकमिति इह च शरीरशब्दव्युत्पत्तिनिमित्तलक्षणम्, विशरण कर्मफलभोगः इत्यादिकं तु सास्नादिवदुपलक्षणरूपलक्षणं न भवितुमर्हति, सास्नादिव्यङ्गयगोत्वरूपजातिवद्भोगेन्द्रियाश्रयत्वादिव्यङ्गयायाश्शरीरत्वजातेरभावादि इतीदमेव प्रवृत्तिनिमित्तभूतं लक्षणमिति पर्यवस्यतीत्यभिप्रेत्य कर्मफलहेतुरित्यादिकं प्रवृत्तिनिमित्तलक्षणमिति प्रवृत्तिनिमित्तलक्षणत्वेन भाष्येऽनूदितमितिभावः । प्रथमोपात्तमिति - इन्द्रियाश्रयत्वादेर्मुक्त्तशरीरेषु सम्भवादितिभावः । नन्वाकल्पमिन्द्रियाणामवस्थानात् \"तदन्तरप्रतिपत्तौ रहति' इत्यधिकरणे भूतसूक्ष्मेन्द्रियाणामनुवृत्तिकथनाच्च कथमहल्यादिशरीराणामिन्द्रियाश्रयत्वाभाव इत्याशङ्कयाह - इन्द्रियाश्रयत्वं ज्ञानप्रवृत्तिजननेति । चेष्टेन्द्रियार्थाश्रय इति अर्थशब्दो भोगपरः । नहि ज्ञानं ज्ञानविशिष्टेनेति - अयमर्थः, यदीयधर्मभूतज्ञानेन यद्धार्यं यन्नियाम्यं च तत्तस्य शरीरमिति विवक्षितम् । ततश्च यावइसुस्तं धार्ये यूकादौ गर्भस्थविनष्टजन्तौ वा नातिव्याप्तिः । प्रभाव्यावृत्तिरिति - प्रभायाः प्रभावता नित्यधार्यत्वादिति भावः।is not available.is not available.मृषावादिपक्षं दूषयति - तर्काप्रतिष्ठानादित्यादिकमिति । व्यपदेशाच्च क्रियायामिति - अस्यायमर्थः, \"विज्ञानं यज्ञं तनुते कर्माणि तनुतेऽपिच' इति लौकिकवैदिकक्रियासु कर्तृत्वव्यपदेशाच्च कर्ता जीवः । ननु विज्ञानशब्देन नात्मनो व्यपदेशः, अपि तु अन्तःकरणस्येति चेत्; एवं सति निर्देशविपर्ययः स्यात् बुद्धेः करणत्वात्, विज्ञानेनेतिकरणविभक्त्तिनिर्देशस्स्यादिति । सूत्रत्रयं परैस्त्वेवं व्वाख्यातमिति - इतरेषां सूत्राणामत्यन्तवैरूप्याभावान्न तानि दूषितानि, यद्यपि असदिति चेन्न प्रतिषेधमात्रत्वात्' इति सूत्रे यदि विलक्षणाद्ब्रह्मणो विलक्षणं जगदुत्पद्यते तर्हि प्रागुत्पत्तेः कार्यमसत्स्यादित्यसत्कार्यवादप्रसङ्ग इतिचेन्नैष दोषः । प्रागुत्पत्ते रसदितिवादस्य प्रतिषेधमात्रत्वात्प्रतिषेधस्य प्रतिषेध्य शून्यत्वान्निर्विषयत्वादित्यर्थः । प्रागुत्पत्तेः कार्यमसत्स्यादिति किं कार्यस्य कारणात्मना सत्त्वं न स्यादित्यापाद्यते, उत कारणात्मतां विहाय स्वातन्त्र्ेण? नाद्यः, कारणात्मना सत्त्वस्य प्रागुत्पत्तेरपि सत्त्वात् । न द्वितीयः, स्वातन्त्रेण सत्त्वस्येदानीमप्यभावात्; अत उत्पत्तेः प्रागसदित्युक्त्तिरुक्त्तिमात्रमेव नार्थवतीत्यर्थो वर्णितः । तथापि तस्यार्थस्यात्यन्तविरुद्धत्वाभावादुपेक्षितम् । यथा स्वप्नदृगेकस्वप्नदर्शनमायया न संस्पृश्यते, प्रबोधसम्प्रसादयोरनन्यगतत्वात्, एवमवस्थात्रयसाक्षी एकः, अव्यभिचारी अवस्थात्रयेण व्यभिचारिणा न स्पृश्यते, मायामात्रं ह्येतत् । यत्परमात्मनोऽवस्थात्रयभासनं रज्ज्वा इव सर्पादिभावेनेतिपरभाष्योक्त्तं दृष्टान्तमर्थतोऽनुवदति - स्वप्नतर्शी च पुरुषः स्वमायया न स्पृश्यत इति । अस्य चायमर्थः, एको जागरितसुषुप्त्योरनुवर्तमानः स्वप्नदृक् स्वप्नदर्शनरूपया स्वप्नोपादेयमाययोपादानभूतो यथा न स्पृश्यते, अवस्थान्तरेऽनुवृत्त्यदर्शनात्, एवमुत्पत्तिस्थितिप्रलयरूपावस्थादर्शी परमात्मापि नावस्थात्रयेण संसृज्यते, अवस्थात्रयस्यापि मिथ्यात्वादिति । इदमस्योपादानमिति - इदमस्य भोगसाधनं मन इन्द्रियादीत्यर्थः । जडत्वानृतत्वपरित्यागाभावादिति - यद्यपि शाङ्करभाष्ये अत्यल्पं चेदमुच्यते, कार्यमपीतावात्मीयेन धर्मेण कारणं संसृजेदिति स्थितावपि समानोयं प्रसङ्गः । कार्यकारणयोरनन्यत्वाभ्युपगमात् । \"इदं सर्वं यदयमात्मेति' श्रुतिः त्रिष्वपि कालेष्वविशेषेण कार्यकारणानन्यत्वं ग्राह्यते, तत्र यः परिहारः कार्यस्य कार्यधर्माणां चाविद्याध्यारापितत्वान्न तैः कारणं संसृज्यत इति अपीतावपि समान इति अप्ययस्थित्ययोस्साम्यप्रतिपादनात् कार्यकारणानन्यत्वप्रयुक्त्तदोषस्योद्भावनीयत्वे स्थूलत्व ह्रस्वत्वादिदोषाणामपि जडत्वानृतत्ववदापादयितुं शक्यत्वात् स्थूलत्वाद्याकारे परित्यक्त्तेपि जडत्वानृतत्वपरित्यागाभावादितिवैषम्यं किन्निबन्धनम् ? नहि स्थूलत्वादिदशायामैक्यम् अप्ययदशायां जडनैक्यमस्तीति तैरभ्युगतम् येनायं सरम्भस्सफलस्स्यात्, तथाप्यपीतावितिसूत्रे अप्ययस्य विशिष्योक्तया तत्र किञ्चिद्वैषम्यं वक्त्तव्यमित्यभिप्रेत्यैवमुक्त्तमिति द्रष्टव्यमिति - हस्तिशस्त्रादेरविप्रकर्षादिति - हस्तिशस्त्रादेरपि कायर्स्य ज्ञानोपादानकस्योपादानादनधिकदेशत्वादितिभावः । वर्तमानाविद्याया आदिमत्त्वं च भवेदिति - पूर्वाविद्यायाः पूर्वं मुक्त्तिकाले नष्टत्वादितिभावः । बन्धमोक्षव्यवस्थोक्त्तिरिति - जीवोपाधिभूतानामविद्यानां नानात्वात् यस्य जीवस्य तत्त्वज्ञानेनाज्ञानं नष्टं तस्य मुक्त्तिः नान्यस्येति व्यवस्थोक्त्तिरित्यर्थः । पूर्वोक्त्तदोष इति - निवृत्ताविद्यानां पुनरुत्पत्तिस्यादित्यर्थः । उपाधिविरह एव भेद इतिचेदिति । यद्यपि निवृत्तोपाधित्वमेव भेद इति चेदिति पूर्वमेव शङ्कितम् तथापि दूषणान्तरदानाय पुनरु पढन्यास इति द्रष्टव्यम् । अंशभेदस्याबाध्यत्व इति - उपाधिविरहरूपांशभेदस्य बाध्यत्व इत्यर्थः । क्षणमात्रमपसरणमपीति - मृषावादिमतमपरमार्थकञ्चुकाश्रयणादेकां कक्ष्यां सहते, भास्करमतं तु तावदपि न सहत इत्यर्थः । कार्यावस्थायामेवेति - मूलकारणदशाव्यतिरिक्त्तदशायामित्यर्थः । आनीदवातमिति \"अन प्राणने' आनीदिति सत्त्वलक्षणाननसम्बन्धकथनादितिभावः । विनाशहेतुवैयर्थ्यप्रसङ्गादिति - प्रलयहेतुभूतसञ्जिहीर्षादिवैयर्थ्यप्रसङ्गादित्यर्थः । तद्वत्प्रसङ्गादसामञ्जस्यमिति । तद्वत्प्रसङ्गात्- शून्यत्वप्रसङ्गादित्यर्थः । असच्छब्दवाच्यमपीति - कार्यावस्थमित्यनुषज्यते । अधिकरणद्वयेन निर्णीत इति - असदिति चेत् अपीतावित्यधिकरणद्वयेनेत्यर्थः । तदभावस्येति - सत्त्वाभावस्येत्यर्थः ।"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.1.3 विलक्षणत्वाधिकरणम्\nஇவ்வாறு கபிலஸ்ம்ருதியையும் யோக ஸ்ம்ருதியையும் முரணாவை யாதலின் அவற்றால் வேதாந்தார்த்தம் பாதிக்கப்படாதென்றுகாட்டி பிறர் கூறும் தர்க்கங்களால் ஏற்படும் பாதத்தை இங்கு பரிஹிக்கிறார் என்பது ஸங்கதி.  வேதாந்தங்களுக்கு ப்ரஹ்மம் காரணம் என்பதில் நோக்கமா? அன்றி ப்ரதானம் காரணமா என்று சந்தேஹம் தோன்றுகிறது. அங்கு ப்ரதான காரணத்வவே யுக்தமானது. ஏனெனில், ஜகத் - ஜடமாய் இருப்பதால் ப்ரஹ்மத்தைவிட ஸுஜாதீயமான ப்ரதானமே காரணமாகத்தக்கது என்ற பூர்வபக்ஷத்தை நிரஸீக்கிறார். \"நவிலக்ஷணத்வாத் '' – “அபிமானிவ்யப தேசாச் சான்ய:” என்ற இரு சூத்திரங்களாலும் நிரஸனம் செய்கிறார். இந்த இரண்டு சூத்ரங்களும் பூர்வபக்ஷ ஸூத்ரங்கள்.  “இதிசேத்ந:” என்று கூறுவது பொருந்தாது ஏனெனில் “அஸ்யக:”  இந்த ஜகத்திற்கு விலக்ஷணத்வாத்: ஜடத்வாதிகளால் ப்ரஹ்மத்தைவிட வேறுபாடு இருப்பதால் என்றபடி. ஸலக்ஷணங்களுக்கே மிருத்கடாதிகளைப்போலே உடுமென்பதால். அத: ஆகையால் ஜகத்திற்கு சமமான ப்ரதானமே காரணம். “ததாத்வஞ்ச சப்தாத்” ப்ரஹ்மத்துக்கு ஜகத் விலக்ஷணத்வமும் \"விஜ்ஞானம் சாவிஜ்ஞானஞ்ச\" முதலிய சப்தங்களால் அறியப்படுகிறது.  “ஆபோவா அகாமயந்த”- “தம்ப்ருதிவ்யப்ரவீத்” முதலிய வாக்யங்களில் ப்ருதிவீ முதலிய அசேதனங்களுக்கும் ஜ்ஞானகார்யமான காமனை முதலியவை கூறப்படுவதால் ஜ்ஞானாச்ரயம் என்று முறையில் ப்ரஹ்மத்துடன் ஸாம்யம் உள்ளபடியால் உத்பத்தி தவறில்லையேறென்றால் அதற்கும் பூர்வபக்ஷிவிடை கூறுகிறார். (1)\n‘து' என்ற சப்தம் சங்கையை நிவர்த்திக்கிறது. ‘ப்ருதிவீ அப்ரவீத்’ முதலிய இடங்களில் ப்ருதிவ்யாதிகளின் அபிமானி தேவதைகளையே குறிப்பதாகும். ப்ருதிவீ முதலிய அசேதனங்களைக் குறிப்பதல்ல. ஏனெனில், விசேஷானு கதிப்யாம - ஹந்தாஹமிமா: திஸ்ரோதேவதா: என்று ப்ருதிவ்- யாதிகளை தேவதையென்று விசேஷ்யத்தால் குறிப்பதாலும், அக்நிர்வாக் பூத்வா முகம் ப்ராவிசத்'' முதலியவற்றால் அக்னி முதலியவற்றுக்கு வாகாதி களிலே அனுகதி (பின்பற்றிச் செல்லல்) கூறுவதாலும், அசேதநத்வேன ஜகத்துக்கு ஸஜாதீயமான ப்ரதானமே காரணம் என்பது பூர்வபக்ஷம். இதற்கு ஸித்தாந்தி கூறும் விடை:- (2)\n‘து’ சப்தம் முன்சொன்ன பக்ஷத்தை நிரஸனம் செய்கிறது. ப்ரஹ்மத்தை விட விலக்ஷணமான ஜகத்துக்கு ப்ரஹ்ம கார்யத்வம் என்பது கூடும். ஏனெனில், உலகில் தேனடையிலிருந்து விலக்ஷணமான க்ருமி போன்றவை தோன்றக் காணப்படுகிறதல்லவா? அப்படியே கார்யமும் காரணமும் விலக்ஷணமாயிருப்பது தவறல்லவே! ஆகவே, ப்ரஹ்மம் ஜகத்திற்குக் காரணமாயிருக்கலாம். (3)\nகார்யம் காரணத்தைக்காட்டிலும் விலக்ஷணமாயிருக்கலாமென்று ஏற்றுக்கொண்டால் காரணத்தில் கார்யம் இல்லாததால் அஸத்கார்யவாதம் சரியென்றதாகும். அஸத்தான பொருளே தோன்றுகிறது எனக்கொள்ள நேரும். அப்படியாயின் ஸர்வம் கல்விதம் ப்ரஹ்ம என்று ஜகத்தையும் ப்ரஹ்மத்தையும் ஸமானாதிகரணமாகச் சொன்னது பொருந்தாது. இதிசேந்த இப்படிக்கூறுவது பொருந்தாது. ப்ரதிஷேதமாத்ரத்வாத் - கார்யகாரணங்கள் ஒரேவிதமாயிருக்க வேண்டும் என்ற நியமம் மட்டுமே தடுக்கப்பட்டதன்றி- அவை ஒரே த்ரவ்யம் என்பதைத் தடுக்கவில்லையே. காரணாவஸ்தை யிலிருக்கும் ஒரு த்ரவ்யமே கார்யமான அவஸ்தையை அடைந்து கொண்டு ஸஜாதீயமாகவும், விஜாதீயமாகவும் இரு அவஸ்தைகளையுமடைகிறது என்பது கருத்து. (4)\nஇது பூர்வபக்ஷ ஸூத்ரம். அபீதௌ =ஜகத்துக்கு ப்ரஹ்மத்தினிடம் அப்யய (ப்ரளய ) காலத்திலும் - உத்பத்தியிலும் தத்வத் ப்ரஸங்காத் - முன் போலவே பிண்டத்வம், கடத்வம் முதலிய அவஸ்தைகளையுடைய மண்போல ப்ரஹ்மத்திற்கும் ஸர்வஜ்ஞத்வம், அஜ்ஞத்வம் முதலிய நிலைகள் வந்துவிடுமாதலின் முரணான அர்த்தத்தைச் சொல்லும் வேதாந்தங்களுக்கு அஸ- மஞ்ஜஸமென்ற நிலை வந்துவிடும். ஸர்வஜ்ஞத்வாதிகளையுடைய ப்ரஹ்மமே அஜ்ஞத்வ விசிஷ்ட ஜகத்தாகிறது என்று வேதாந்தங்கள் கூறுகின்றன- வென்றால், ப்ரஹ்மம் காரணம் என்று சொல்வது தகாது என்பது பூர்வ- பக்ஷம். இந்த சங்கையைப் பரிஹரிக்கிறார். (5)\nந -ப்ரஹ்மத்திடம் அஜ்ஞத்வாதிகள் ப்ரஸங்கிக்கமாட்டா. அதனாலேயே வேதாந்தங்களுக்கு அஸமஞ்ஜஸத்வமுமில்லை. 'து' சப்தம் அஜ்ஞத்வ- ப்ரஸங்கம் அஸம்பாவிதம் என்று காட்டுகிறது. ஒரு வஸ்துவிற்கு இரு அவஸ்தைகள் ஏற்பட்டால் குண தோஷங்களின் வ்யவஸ்தையில் த்ருஷ்டாந்தம் இருப்பதால் ப்ரஹ்மத்திடமும் கார்யத்வம் காரணத்வம் என்ற, இரண்டு அவஸ்தைகள் இருப்பதாக சரீரகதமான கர்மவச்யத்வாதிகளும் அதில் ஒட்டுவதில்லை.ஆதலின், தவறேதுமில்லை. மனிதன் எப்படி பிறந்தபின் பால- னாயும் யுவாவாகவும், முதியவனாகவும் ஆகிறானோ அதுபோல, அசேதனமாக மனிதசரீரத்தில் பிறப்பும் பாலத்வாதிகளும் ஏற்படினும், ஆத்மாவில் அவை ஏற்படுவதில்லையல்லவா? ஆத்மாவிடம் ஏற்படும் சுகதுக்காதிகளும் சரீரத்திற் கில்லையல்லவா? இதேபோல, அவஸ்தாபேதமடையும் ப்ரஹ்மத்தினிடம் சேதனா சேதன தோஷங்கள் கலப்பதில்லை. ஆதலின், வேதாந்தங்கள் ஸமஞ்ஜஸமே. (6)\nப்ரஹ்ம காரணவாதம் தோஷமற்றது என்பது மட்டுமன்று. ப்ரதான- காரணவாதம் மிக்க தோஷங்களையுடையது என்பதால் அதைவிட்டு ஒழிக்க -- வேண்டும். அவர் மதத்தில் நிர்விகாரமான புருஷனுக்கு ப்ரக்ருதியின் சேர்க்கையால் ப்ருக்ருதியின் தர்மத்தைத் தன்னிடமுள்ளதாய் ப்ரமித்து அதனடியாக ஜகத்தின் ஸ்ருஷ்டி கூறப்படுகிறது. ப்ரக்ருதியின் இருப்பை மட்டும் ஸந்நிதானம் என்றால் முக்தனுக்கும் அத்யாஸம்வரும். விகாரங்கள் ஸந்நிதானமென்றால், எல்லாவிகாரங்களும் அத்யாஸத்தாலே ஏற்படுவதால் அத்யாஸத்திற்கு விகாரம் ஹேது என்று கூறுவது முரணாகும். இவ்வாறு மிகவும் அஸமஞ்ஜஸமான ப்ரதான காரணவாதம் இகழத்தக்கதாம். (7)\nகாபில ஸித்தாந்தம். தர்க்கத்தை மூலமாகக் கொண்டதாதலின், பௌத்தாதிகள் கூறிய தர்க்கங்களாலே அது பாதிக்கப்பட்டபடியால் தர்க்கத்திற்கோர் முடிவேயிராமையால் அது யுக்தமான சித்தாந்தமன்று. (8)\nஅன்யதானுமேயம்- இதற்கு முன் உள்ள தர்க்கங்களாலே ப வொண்ணாதபடி ப்ரதான காரணத்தை அனுமானிக்கிறோம்.  என்று கூறினால் ஏவமபி அநிர்மோக்ஷ ப்ரஸங்க:- இப்படியும் - உன்னை தர்க்கத்தில் திறமையுள்ளவன் ஒருவன் ஏற்படக்கூடுமாதலின், அ தர்க்கத்தாலே பாதிப்பு ஏற்படுமாதலின், தோஷத்திற்கு விமோசனமே (9)"
                            }
                        ]
                    },
                    {
                        "verse_number": 4,
                        "original_text": "Adhikarana 2.1.4 शिष्टापरिग्रहाधिकरणम्\nएतेन शिष्टाऽपरिग्रहा अपि व्याख्याताः॥2.1.13॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.1.4 शिष्टापरिग्रहाधिकरणम्\nशिष्टाः- परिशिष्टाः, न विद्यते वेदपरिग्रहो येषामित्यपरिग्रहाः; शिष्टाश्चापरिग्रहाश्च शिष्टापरिग्रहाः। एतेन वेदापरिगृहीतसाङ्खयपक्षक्षपणेन परिशिष्टाश्च वेदापरिगृहीताः कणभक्षाक्षपादक्षपणकभिक्षुपक्षाः क्षपिता वेदितव्याः। परमाणुकारणवादेऽमीषां सर्वेषां संवादात्कारणवस्तुविषयस्य तर्कस्याप्रतिष्ठितत्वं न शक्यते वक्त्तुमित्यधिकाशङ्का। तावन्मात्रसंवादेऽपि तर्कमूलत्वाविशेषात्परमाणुस्वरूपेऽपि शून्यात्मकत्वा शून्यात्मकत्वज्ञानात्म कत्वार्थात्मकत्वक्षणिकत्वनित्यत्वैकान्तत्वानेकान्तत्व सत्यासत्यात्मकत्वादिविसंवाददर्शनच्च अप्रतिष्ठितत्वमेवेति परिहारः॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.1.4 शिष्टापरिग्रहाधिकरणम्\nन परिगृह्यन्ते वैदिकैरित्यपरिग्रहाः; शिष्टाश्च ते अपरिग्रहाश्च शिष्टापरिग्रहाः; एतेन - तर्काप्रतिष्ठानलक्षणकपिलस्मृतिनिरसनहेतुना, परिशिष्टाः कणभक्षादिस्मृतयोऽपि निरस्ता व्याख्याताः। परमाणुकारणवादस्सर्वसंमत इति न तेषां तर्कस्याप्रतिष्ठितत्वमित्यधिकाशङ्का । तर्कमूलत्वाविशेषात् परमाणूनां शून्यत्वाद्रव्यत्वादिविवादाच्च तर्कस्य अप्रतिष्ठितत्वमेवेति परिहारः॥इति शिष्टापरिग्रहाधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.1.4 शिष्टापरिग्रहाधिकरणम्\nएतेन सांख्यस्मृतिनिराकरणहेतुना तर्काप्रतिष्तितत्वादिना परिशिश्ताश्च कणभक्षाक्षपादक्षपणकादिस्मृतयो निराकृताः।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.1.4 शिष्टापरिग्रहाधिकरणम्\n॥एतेन शिष्टापरिग्रहा अपि व्याख्याताः ॥ किं ब्रह्मकारणत्वं विचाल्यम्? उत न इति किं वेदान्तवाक्यानां कणादाक्षपादादितर्कविरोधोऽन्यपरत्वमापादयति नेति किं बहुवादिसम्मतपरमाणुकारणवादनिरसने तर्काप्रतिष्ठानहेतुः प्रभवति न? इति । यदा न प्रभवति तदा कणादाद्युक्त्ततर्कविरोधेन श्रुतीनामन्यपरत्वात् ब्रह्मकारणत्वं विचाल्यं भवति, यदा प्रभवति तदा तदुक्त्तविरोधस्य श्रुतीनामन्यपरताहेतुत्वाभावात् ब्रह्मकारणत्वमविचाल्यं भवति, शिष्टशब्दपरिग्रहशब्दं समासं च व्याचष्टे - शिष्टा इत्यादिना । अनेन शिष्टैरपरिगृहीता इति परोक्त्तव्याख्यानव्यावृत्तिः, तथा सति हि प्रधानकारणवादस्यापि शिष्टरपरिगृहीतत्वासिद्धिः । ननु कथं मोक्षधर्मादिषु परिगृहीतस्य साङ्खयस्य शिष्टापरिगृहीतत्वम् कथं धर्मशास्त्रपरिगृहीतस्य न्यायवैशेषिकादिपदस्य शिष्टापरिगृहीतत्वम्? स्मर्यते हि \"अङ्गानि वेदाश्चत्वारो मीमांसा न्यायविस्तरः । पुराणं धर्मशास्त्रं च विद्या ह्येताश्चतुर्दश\" इति \"अङ्गानि चतुरो वेदा मीमांसा न्यायविस्तरः । पुराणं धर्मशास्त्रं च विद्या ह्येताश्चतुर्दश\" इति पराशरः । तत्प्रणीता प्रमाणप्रमेयव्यवहारमर्यादा सर्वाङ्गीकायर्ा ।\nवेदप्रामाण्यमीश्वरस्तदुपासनान्मोक्ष इत्यादि च तैरभ्युपेतम्, तत्कथं तस्यापरिग्रहः? नैयायिको वैशेषिकश्चेति नातीव भेद इति । कारणतत्त्वस्य प्रधानप्रतिपाद्यत्वात् परमाणुकारणवादस्यौपनिषदब्रह्मकारणत्वविरोधात् विरुद्धांशस्यापरिगृहीतत्वात्तदभिप्रायो वैशेषिकादीनां शिष्टापरिग्रहव्यपदेश इति चेत् स्वतन्त्रप्रधानकारणवादस्यापि ब्रह्मकारणवादविरुद्धत्वादुपनिषद्विरुद्धे प्रधानप्रतिपाद्ये परिग्रहाभावाच्च साङ्खयपक्षस्यापि शिष्टापरिग्रहव्यपदेशस्तुल्यतया प्राप्तः, एकदेशाविरोधेऽपि प्रधानप्रतिपाद्यांशविरोधस्याविशिष्टत्वात् । सूत्राभिप्रेतार्थमाह - परमाण्वित्यादिना । माध्यमिकमतं शून्यात्मकत्वम्, योगाचारमतं ज्ञानात्मकत्वम्, क्षणिकत्वं बौद्धत्रयाभिमतम्, एकान्तत्वमार्हतव्यतिरिक्त्तानामभिमतम्, सत्यत्वं वैशेषिकादिमतम् असत्यत्वं योगाचारमतम्, आदिशब्देनैकविधत्वचतुर्विधत्वं विवक्षितम्, एकविधत्वमार्हमते । परैस्तु सौगतवैशेषिकादीनां तर्ककुशलताप्रसिद्धेरधिका शङ्का, तर्कमूलत्वाविशेषात्परिहार इत्युक्त्तम् । तर्कमूलत्वाविशेषेऽपि परमाणुकारणवादे सर्वसंवादात्प्रतिष्ठितत्वमिति शङ्का त्ववतिष्ठते, अस्यां तु परिहृतायां तार्किकत्वप्रसिद्धिरकिञ्चित्करी; अतः प्रबलशङ्कापरिहारावेव सूत्राभिप्रेताविति युक्त्तम् ॥ इति शिष्टापरिग्रहाधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.1.4 शिष्टापरिग्रहाधिकरणम्\n163.संवादादक्षपादक्षपणककणभुग्भिक्षुपक्षेष्वणूनां  \nविश्वं तद्धेतुकं स्यादिति मृदुमतिभिश्श्वावराहक्रमोक्तौ ।  \nअन्योन्यव्याहतार्थस्थपुटितकुहनायुक्तिदोषापनुत्त्यै  \nभाति त्रय्यन्तसूर्यः प्रतिमततिमिरस्तोमकुक्षिंभरिर्नः॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.1.4 शिष्टापरिग्रहाधिकरणम्\n10. संवादादित्यादि। आक्षपादक्षपणककणभूग्भिक्षुपक्षेषु- अक्षपादो गौतमस्तस्येमे आक्षपादा नैयायिकाः, क्षपणका जैनाः कणभुक् कणादः\" भिक्षु रुद्रः, एतेषां पक्षेषु दर्शनेषु। अणूनाम्- परमाणूनाम्। संवादात्- जगत्कारणत्वेन समानवादात्। एतेषां बहूनां पक्षेषु परमाणुकारणत्वस्याङ्गीकरणात्। विश्वम्- जगत्। तद्धेतुकं स्यात्- परमाणुकारणकं भवेत्। इति- एवम्प्रकारेण। मृदुमतिभिः- अल्पबुद्धिभिः। श्वावराहक्रमोक्तिः- श्वावराहक्रमस्यानुवादः। श्वानः परस्परं\" विद्वेषिणोऽपि आरण्यकवराहेषु परिपतनसमये सजातीयेषु परस्परवैरं परित्यज्य परिपतन्ति, तद्वत् परवादिनोऽप्येते बहुष्वर्थेषु स्पर्धमाना अपि परस्परविरोधं परित्यज्य वेदान्तबाधनाय प्रवर्तन्त इति श्वावराहक्रमस्यानुवाद एषइति। अन्योन्यव्याहतार्थस्थपुटितकुहना -युक्तिदोषापनुत्त्यै- परस्परविरुद्धार्थैस्स्थपुटिता निम्नोन्नता कुहनायुक्तिरेव दोषा रात्रिस्तन्निवर्तनाय। प्रतिमततिमिरस्तोमकुक्षिम्भरिः- प्रतिमतान्येव तिमिरस्तोमोऽन्धकारव्यूहस्तस्य कुक्षिम्भरिर्भक्षको विध्वंसक इति यावत्। त्रय्यन्तसूर्यः- वेदान्त एव सूर्यः। नः- अस्माकम्। भाति- प्रकाशते। इदं हृदयम्- यथा नक्तं सर्वलोकमावृत्य वर्तमानमप्यन्धतमसं सूर्योदयक्षण एव निरन्वयं विनश्यति, एवं वेदान्तसिद्धान्तप्रसङ्गमात्रेण परश्शतमपि सिद्धान्तास्स्वयमेव प्रक्षीयन्त इति॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.1.4 शिष्टापरिग्रहाधिकरणम्\nप्रधानकारणवादिसांख्यामात्रतर्केण समन्वयभङ्गाभावेऽपि परमाणुकारणवादिकणभक्षाक्षचरणक्षपणकादि- बहुत्वान्त्रिकाभिमततर्केण तद्भङ्गस्स्यादित्यधिकाशङ्कानिरासाय पूर्वन्यायातिदेशार्थमिदमधिकरणम्। परमाणुकारणवादिनां तर्केण समन्वयभङ्गो भवति न वेति तेषा परस्परविरोधसद्भावेऽपि तद्भङ्गसामर्थ्यसम्भवतदसम्भवाभ्यां\" संशये पूर्वपक्षः। सम्भवति तद्भङ्गे सामर्थ्य, यथा शुनां परस्परविरोधसत्त्वेऽपि एकं वराहं मारयितुमैकमत्येन तद्भक्षणलिप्सया प्रवृत्तानां सर्वेषां शुनां तदलाभेऽपि वराहस्य मारणं भवति। एवं परमाणवस्सत्याः शून्याः विज्ञानात्मकाः क्षणिकाश्चतुर्विधाः\" एकविधा इत्येवमवान्तरकलहसद्भावेऽप्यल्पपरिमाणानामेव तंत्वादीनां महापरिमाणपटाद्यारम्भकत्वदर्शनात् तद्विपरीतपरिमाणयोर्ब्रह्मजगतोरुपादानोपादेयभावो न सम्भवतीति प्रतिष्ठितेन सकलपरमाणुवाद्यभिमतेन तर्केण तद्भङ्ग उपपद्यत इति पूर्वः पक्षः। सिद्धान्तस्तु- यथा नानादिग्विप्रकीर्णमपि बहुलन्तमस्तोमं एक एवादित्यः प्रतिक्षिपति, एवमुदाहृतं अन्यदप्येतादृशं तर्कजालं 'यथा सोम्यैकेन मृत्पिण्डेन सर्वं मृण्मय' मित्याद्यो मृत्याद्यो मृत्पिण्डारब्धघटशरावादिप्रत्युदाहरणेन प्रतिक्षिपन् वेद एव जागर्तीति नात्रप्रयतितव्यमस्तीति॥ संग्रहकारिके॥ अणुकारणता बहवादिमता प्रतितिष्ठति तर्क इहेति मुधा। तदवान्तरभेदकथाकलहक्षपितश्श्रुतिसीम्नि न स प्रभवेत्॥ अल्पान्महत्स्यान्महतो नाल्पमित्येष वादिनां। श्ववराहनयः क्षिप्तः श्रुत्या दृष्टान्तवर्णनात्॥ इति शिष्टापरिग्रहाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.1.4 शिष्टापरिग्रहाधिकरणम्\nप्रधानकारणवादिसांख्यतर्कमात्रेण समन्वयभङ्गाभावेऽपि परमाणुकारणवादिकणभक्षाक्षचरणक्ष पणकादिबहुतांत्रिकाभिमततर्कै स्समन्वयभङ्गस्स्यादिति अधिकाशङ्कानिरासाय पूर्वान्यायातिदेशार्थमिदम् अधिकरणम्।। परमाणुकारणवादिनां\" तर्कैस्समन्वयभङ्गस्संभवति नवेति विशये संभवत्येव समन्वयभंगः। न च तेषां तर्काणां परस्परविरोधसंभवेन तद्भञ्जनसामर्थ्यं नास्तीतिशक्यं वक्तुं। यथा शुनां परस्परविरोधसत्त्वेऽपि एकं वराहमैकमत्येन मारयितुं तद्भक्षणलिप्सा प्रवृत्तानां सर्वेषां शुनां तदलाभेऽपि वराहस्य मारणं भवति, एवं परमाणवस्सत्याः\" शून्याः\" विज्ञानात्मकाश्चतुर्विधा एक विधाइत्यवांतरकलह संभवेऽपि अल्पपरिमाणानामेव तंत्वादीनां महापरिमाणप़टाद्यारंभकत्वदर्शनात् तद्विपरीतपरिमाणयोर्ब्रह्मजगतोरुपादानोपादेयभावो न संभवतीतिप्रतिष्ठितेन सकलपरमाणुकारणवादि अभिमतेन तर्केण तद्भङ्ग उपपद्यत इति पूर्वपक्षः। सिद्धांतस्तु-- यथा नानादिग्विप्रकीर्णमपि बहुलं तमस्तोममेक एवादित्यः प्रतिक्षिपति एवमुदाहृतमन्यदप्येतादृश तर्कजालं\" 'यथा सोम्यैकेनमृत्पिंडेन सर्वं मृन्मय'मित्यादिवाक्योक्तमृत्पिंडारब्धघटशरावादिप्रत्युदाहरणेन प्रतिक्षिपन् वेद एव जागर्तीति नात्र प्रयतितव्यमस्तीति हृदिनिधाय पूर्वन्यायमतिदिशति सूत्रकारः।। एतेन शिष्टापरिग्रहा अपिव्याख्याताः। न परिगृह्यते वैदिकैरित्यपरिग्रहः। एतेन - तर्काप्रतिष्ठानलक्षणकपिलस्मृतिनिरसनहेतुना परिशिष्टाः कणभक्षादिस्मृतयोपि निरस्ताव्याख्याताः। परमाणुकारणवादस्सर्वसंमत इति न तेषां तर्कस्याप्रतिष्ठितत्वाभावशङ्का, तर्कमूलत्वाविशेषात्। परमाणूनां शून्यत्वादिविवादादपि तर्कस्याप्रतिष्ठितत्वमेवेति।। ।। इति शिष्टापरिग्रहाधिकरणम् ।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.1.4 शिष्टापरिग्रहाधिकरणम्\nएतेन शिष्टापरिग्रहा अपि व्याख्याताः । तथा सति हीति- शिष्टाश्च ते अपरिग्रहाश्चेति व्याख्याने पूर्वोक्त्तप्रधानकारणवादस्यापि शिष्टापरिग्रहससिध्यति । शिष्टैरपरिगृहीता इति व्याख्याने तु वक्ष्यमाणानां वैशेषिकादिमतानामेव शिष्टापरिगृहीतत्वं पूर्वोक्त्तस्य प्रधानकारणवादस्य तु शिष्टपरिगृहीतत्वमित्येव प्रतीतेरितिभावः । प्रतिबन्द्या समाधत्ते कथं धर्मशास्त्रपरिगृहीतस्येति । ननु मीमांसान्यायविस्तर इति न्यायमतस्य परिगृहीतत्वेपि वैशेषिकमतस्य परिगृहीतत्वं नेत्याशङ्क्याह - नैयायिकोवैशेषिकश्चेति । शङ्कते - कारणत्वस्येति । पर भाष्ये- परमाणुकारणवाद इत्यादिना परमाणुत्वकीर्तने नान्यदपि शङ्काकारणं सूचितम् अल्पाधिकपरिमाणयोर्हि तन्तुपटादिषूपादानोपादेयभावो दृष्टः, नतु वैपरीत्यं दृष्टम् । अतस्त्रिसरेणुप्रभृतिषु पृथिवीलोकादिपर्यन्तेषु कार्येषु परमाणूनामेव कारणत्वं युक्त्तम्, नतु कार्येभ्योऽधिकपरिमाणस्य प्रधानादेरित्यानन्दगिरिणोक्त्तमनुवदति - तर्ककुशलताप्रसिद्धेरिति । ॥ इति शिष्टापरिग्रहाधिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.1.4 शिष्टापरिग्रहाधिकरणम्\nஏதேது - கபிலஸ்ம்ருதியை நிராகரணம் செய்த ஹேதுவான நிலையற்றது என்ற ஹேதுவால், சிஷ்டாபரிக்ரஹா: சிஷ்டர்கள் கணாதாதிகளின் ஸ்ம்ருதிகளும் - வ்யாக்யாதா: (நிரஸனம் செய்யப் என்று) வ்யாக்யாதங்கள் என்பது கருத்து."
                            }
                        ]
                    },
                    {
                        "verse_number": 5,
                        "original_text": "Adhikarana 2.1.5 भोक्त्रापत्त्यधिकरणम्\nभोक्त्रापत्तेरविभागश्चेत् स्याल्लोकवत्॥2.1.14॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.1.5 भोक्त्रापत्त्यधिकरणम्\nपुनरपि साङ्ख्यः प्रत्यवतिष्ठते- यदुक्त्तं स्थूलसूक्ष्मचिदचिद्वस्तुशरीरस्य परस्य ब्रह्मणः कार्यकारणरूपत्वाज्जीवब्रह्मणोः स्वभावविभाग उपपद्यत इति; स तु विभागो न सम्भवति, ब्रह्मणः सशरीरत्वे तस्य भोक्त्तृत्वापत्तेः, सशरीरत्वे जीवस्येवेश्वरस्यापि सशरीरत्वप्रयुक्त्तसुखदुःखयोर्भोक्त्तृत्वस्यावर्जनीयत्वात्। ननु च \"सम्भोगप्राप्तिरिति चेन्न वैशेष्यात्\" इत्यत्रेश्वरस्य भोगप्रसङ्गपरिहार उक्त्तः, नैवम्, तत्र ह्युपास्यतया हृदयायतने सन्निहितस्य शरीरान्तर्वर्तित्वमात्रेण भोगप्रसङ्गो न विद्यत इत्युक्त्तम्, इह तु जीववद्ब्रह्मणोऽपि सशरीरत्वे तद्वदेव सुखदुःखयोर्भोक्त्तृत्वप्रसङ्गो दुर्वार इत्युच्यते; दृश्यते हि सशरीराणां जीवानां शरीरगतबालत्वस्थविरत्वादिविकारासम्भवेऽपि शरीरधातुसाम्यवैषम्यनिमित्तसुखदुःखयोगः। श्रुतिश्च \"न ह वै सशरीरस्य सतः प्रियाप्रिययोरपहतिरस्ति। अशरीरं वा व सन्तं न प्रियाप्रिये स्पृशतः\" इति। अतः सशरीरब्रह्मकारणवादे जीवेश्वरस्वभावविभागासम्भवात् केवलब्रह्मकारणवादे मृत्सुवर्णादिवज्जगद्गतापुरुषार्थादिसर्वविशेषाश्रयत्वप्रसङ्गाच्च प्रधानकारणवाद एव ज्यायानिति चेत् - अत्रोत्तरम्- स्याल्लोकवदिति। स्यादेव विभागो जीवेश्वरस्वभावयोः, नहि जीवस्य शरीरधातुसाम्यवैषम्यनिमित्तं सुखदुःखयोर्भोक्त्तृत्वं सशरीरत्वकृतम्, अपि तु पुण्यपापरूपकर्मकृतम्। \"न ह वै सशरीरस्य\" इत्यपि कर्मारब्धदेहविषयम्, \"स एकधा भवति त्रिधा भवति\" \"स यदि पितृलोककामो भवति\" \"स तत्र पर्येति जक्षत् क्रीडन् रममाणः\" इति कर्मबन्धविनिर्मुक्त्तस्याविर्भूतस्वरूपस्य सशरीरस्यैवापुरुषार्थगन्धाभावात्। अपहतपाप्मनस्तु परमात्मनः स्थूलसूक्ष्मरूपकृत्स्नजगच्छरीरत्वेऽपि कर्मसम्बन्धगन्धो नास्तीति नतरामपुरुषार्थगन्धप्रसङ्गः। लोकवत्- यथा लोके राजशासनानुवर्तिनां तदतिवर्तिनां च राजानुग्रहनिग्रहकृतसुखदुःखयोगेऽपि न शरीरित्वमात्रेण शासके राज्ञ्यपि शासनानुवृत्त्यतिवृत्तिनिमित्तसुखदुःखयोर्भोक्त्तृत्वप्रसङ्गः। यथाह द्रमिडभाष्यकारः \"यथा लोके राजा प्रचुरदन्दशूके घोरेऽनर्थसङ्कटेऽपि प्रदेशे वर्त्तमानो व्यजनाद्यवधूतदेहो दोषैर्न स्पृश्यते, अभिप्रेतांश्च लोकान् परिपालति भोगांश्च गन्धादीनविश्वजनोपभोग्यान् धारयति, तथाऽसौ लोकेश्वरो भ्रमत्स्वसामर्थ्य चामरो दोषैर्न स्पृश्यते, रक्षति च लोकान् ब्रह्मलोकादीन् भोगांश्चाविश्वजनोपभोग्यान् धारयति\" इति। मृत्सुवर्णादिवद्ब्रह्मस्वरूपपरिणामस्तु नैवाभ्युपगम्यते, अविकारत्वनिर्दोषादिश्रुतेः। यत्तु परैर्ब्रह्मकारणवादे भोक्त्तृभोग्यविभागाभावमाशङ्कय समुद्रफेनतरङ्गदृष्टान्तेन विभागप्रतिपादनपरं सूत्रं व्याख्यातम्, तदयुक्त्तम्; अन्तर्भावितशक्तयविद्योपाधिकाद्ब्रह्मणस्सृष्टिमभ्युपगच्छतामेवमाक्षेपपरिहारयोरसङ्गतत्वात्। कारणान्तर्गतशक्तयविद्योपाध्युपहितस्य भोक्त्तृत्वादुपाधेश्च भोग्यत्वात्। विलक्षणयोस्तयोः परस्परभावापत्तिर्हि न सम्भवति, स्वरूपपरिणामस्तु तैरपि नाभ्युपेयते \"न कर्माविभागादिति चेन्नानादित्वात्\" इति क्षेत्रज्ञानां तद्गतकमर्णां चानादित्वप्रतिपादनात्। स्वरूपपरिणामाभ्युपगमेऽपि भोक्त्तृभोग्याविभागाशङ्का कस्यचिदपि न जायते मृत्सुवर्णादिपरिणामरूपघटशरावकटकमुकुटादिविभागवद्भोक्त्तृभोग्यविभागोपपत्तेः। स्वरूपपरिणामे च ब्रह्मण एव भोक्त्तृभोग्यत्वापत्तिरिति पुनरप्यसामञ्जस्यमेव॥।इति भोक्त्रापत्त्यधिकरणम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.1.5 भोक्त्रापत्त्यधिकरणम्\nसर्वात्मभूतस्य परस्य ब्रह्मणः स्वशरीरभूताज्जीवान्निरतिशयानन्दस्वभावतया यो विभाग उक्तः, स किं विभागस्संभवति, उत नेति संशयः। न संभवतीति पूर्वः पक्षः। सर्वचिदचिद्वस्तुशरीरतया सशरीरत्वाद्ब्रह्मणः, सशरीरस्य च सुखदुःखयोर्भोक्तृत्वापत्तेः। तदापत्तिश्च \"न ह वै सशरीरस्य सतः प्रियाप्रिययोरपहतिरस्ति, अशरीरं वाव सन्तं न प्रियाप्रिये स्पृशतः\" इति श्रुतेः। राद्धान्तस्तु - स्यादेव विभागो जीवात्परस्याकर्मवश्यतया। न सशरीरत्वप्रयुक्तस्सुखदुःखयोगः; अपि तु शास्त्रवश्यतया तदतिवृत्तिकृतः; \"स एकधा भवति त्रिधा भवती\"त्यादिनाऽवगतशरीरस्य मुक्तस्य सशरीरस्याप्यशास्त्रवश्यतया निरस्तनिखिलदुःखत्वदर्शनात्। यथा लोके राजशासनवश्यानां तच्छासनातिवृत्तिनिमित्तदुःखान्वयेऽपि राज्ञः सशरीरस्यापि प्रकारान्तरेण साधर्म्येऽपि स्वशासनावश्यतया न तदतिवृत्तिकृतदुःखान्वयः। विभागः वैलक्षण्यम्। सूत्रमपि व्याख्यातम्। इति भोक्त्रापत्त्यधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.1.5 भोक्त्रापत्त्यधिकरणम्\nयदि चिदचिद्वस्तुशरीरकत्वेन ब्रह्मणोऽपि सशरीरत्वमिष्यते, तर्हि जीववत् सशरीरत्वेन ब्रह्मणोऽपि शरीरसंबन्धप्रयुक्तसुखदुःखभोक्तृत्वापत्ते- जवादविभागप्रसक्तिरिति चेत्; न । स्यादेव जीवाद्विभागो निरवद्यत्व- कल्याणगुणाकरत्वेन ब्रह्मणः । न हि सशरीरत्वप्रयुक्तम निष्टभो तत्वम् ; अपित्वन्यवश्यत्वकृतम् । यथा लोके राज्ञः सशरीरत्वेऽप्यनन्यवश्यस्य स्वाज्ञातिवृत्तिकृता निष्टभोक्तृत्वं नेतरसमानम् ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.1.5 भोक्त्रापत्त्यधिकरणम्\n॥ भोक्त्रापत्तेरविभागश्चेत् स्याल्लोकवत् ॥ सङ्गतिमाह - पुनरपीति । \"न तु दृष्टान्तभावा\" दित्यत्र शरीरगतबालत्वयुवत्वादिधर्माणां शरीरिण्यप्रसङ्गं दृष्टान्तीकृत्य परमात्मनि शरीरभूतचिदचिद्गतदोषाप्रसक्त्तिरुक्त्ता; अत्र शरीरसंसर्गप्रयुक्त्तभोक्त्तृत्वप्रसङ्गः परिह्रियते, पूर्ववदेव प्रथमो विचारः, तदर्थं किं भोक्त्तृजीवशरीरकस्य ब्रह्मणस्स्वशरीरभूताज्जीवान्निरतिशयानन्दस्वभावतया विलक्षणत्वमस्ति? न? इति तदर्थं किं ब्रह्मणः सशरीरत्वे जीववत्सुखदुःखभोक्त्तृत्वं प्रसज्यते ? उत न? इति । दुःखादिभोक्त्तृत्वं किं शरीरप्रयुक्त्तम्? उतान्यप्रयुक्त्तम्? इति । \"न ह वै सशरीरस्ये\"तिश्रुतौ शरीरशब्दः किं शरीरमात्रपरः? उत\nपुण्यापुण्यनिमित्तशरीरपरः? इति । अत्र चरमो विचारः प्रस्तुतोपयोगेन बुद्धिस्थतया कृतः, न त्वसाधारणतया कर्त्तव्यत्वात् । यदा शरीरमात्रपरः तदा दुःखादिभोगस्य शरीरत्वप्रयुक्त्तत्वात् ब्रह्मणोऽपि तद्भोगप्रसङ्गेन शरीरभूताज्जीवान्निरतिशयानन्दतया विलक्षणत्वं नास्तीति स्यात्, यदा\nतस्मिन् वाक्ये शरीरशब्दः कर्मकर्तृशरीरपरः तदा दुःखादिभोगस्य शरीरत्वप्रयुक्त्तत्वाभावात् ब्रह्मणः तद्भोगाप्रसङ्गेन शरीरभूताज्जीवान्निरतिशयानन्दतया वैलक्षण्यमस्तीति सिध्यति । कथं शरीरित्वे भोक्त्तृत्वमिति शङ्कायां विवृणोति -सशरीरत्व इति । अधिकरणारम्भमाक्षिपति - ननु चेति । परिहरति - नैवमिति । शरीरान्तर्वर्तित्वमात्रेणेति - मात्रशब्देन शरीरं प्रति स्वाम्यव्यावृत्तिः जीववत्सशरीरत्व इत्यनेन शरीरस्वाम्यमभिप्रेतम्, एवं शङ्काया मुखभेदो दर्शितः । यथा कायर्वशात्परगृहं प्रविष्टस्य गृहसन्निधिमात्रेण गृहपतित्वप्रयुक्त्तानर्थाभ्युदयभाक्त्वं न भवति तथोपास्यत्वाय हृदयस्थस्य शरीरसन्निधिमात्रेण शरीरत्वप्रयुक्त्तभोक्त्तृत्वापत्तिर्नास्तीति \"सम्भोगप्राप्तिरितिचे\"दित्यत्रोक्त्तम्, अत्र तु शरीरस्वामित्वप्रयुक्त्तभोक्त्तृत्वमाशङ्कयमितिभेद इत्यर्थः । तथापि परिहारैक्याच्छङ्कानुदय इति न वाच्यम्; अत्रैव वक्त्तव्यं दुःखादेः कर्मोपाधिकत्वमुपजीव्य सन्निधिमात्रप्रसक्त्तायाः भोक्त्तृत्वशङ्कायास्तत्र परिहृतत्वात् । सूत्रभेदस्तु भोक्त्तृत्वाशङ्काद्वारभेदनिबन्धनः । असम्भवेऽपीति - अनेन \"न तु दृष्टान्तभावा\"दित्यत्र परिहृतांश उक्त्तः । अपरिहृतांशमाह अत इति । परिहरति - अत्रोत्तरमिति । अत्र व्युत्पाद्यन्यायं दर्शयति - अपि त्विति । न ह वै सशरीरस्येत्यपीति - मुक्त्तिपादे वक्ष्यमाणमर्थमुपजीव्यात्र निर्वाहः कृतः । नत्वत्रैव निर्वाह्यत्वाच्छ्रुतेः व्यजनादीति -\nआदिशब्देन तत्तदनिष्टनिवारणसाधनानि विवक्षितानि । भ्रमत्स्वसामर्थ्यचामर इति । अत्र चामरग्रहणमनिष्टनिवारणानुरूपवस्तूनामुपलक्षणम् सशरीरब्रह्मकारणत्वे जीवेश्वरविभागाभावः परिहृतः, केवलब्रह्मकारणवादे पूर्वोक्त्तजगद्गतापुरुषार्थादिप्रसङ्गमनभ्युपगमेन परिहरति - मृत्सुवर्णादीति । अस्य सूत्रस्य परैः कृतमन्यथाव्याख्यानमनुवदति - यत्त्विति । भोक्त्तृशब्दो भोक्त्तृत्वपर इति तैरप्युक्त्तम् भोग्यस्य भोक्त्तृत्वापत्तिं भोक्त्तृर्भोग्यत्वापत्तिं चाशङ्कय परैः परिहृतम् तद्दूषयति - तदयुक्त्तमिति । आक्षेपपरिहारयोरसङ्गतत्वमुपपादयति - कारणान्तर्गतेति । उपाधेश्च भोग्यत्वादिति । अत्रोपाधिशब्दः शक्तयविद्योपाधीनां त्रयाणामपि वाचकः, यथा वादशब्दः कथासामान्यवाची कथाविशेषवाची च तद्वत् । यद्वा उपाधिशब्देनाचिदंशो विवक्षितः, उपहितब्रह्मणो भोक्त्तृत्वमुपाधेर्भोग्यत्वं चास्तु, तथापि तयोरुपाधिब्रह्मणोरविभाग आशङ्कय परिह्रियत इत्यत्राह - विलक्षणयोरिति । स्वरूपस्यैव परिणामे शङ्कापरिहारावुपपद्येते इत्यत्राह - स्वरूपेति । कुत इत्यत्राह - न कर्मेति । क्षेत्रज्ञानादित्वाभ्युपगमे उपहितस्य ब्रह्मणः क्षेत्रज्ञत्वेनोपाधेश्च भोग्यत्वरूपेण नित्यत्वाभ्युपगमान्नित्यत्वेनाभ्युपगतयोस्तयोरविभागाभावः सिद्धः एवेत्यर्थः । अभ्युपगम्य दूषणमाह स्वरूपपरिणामाभ्युपगमेऽपीति । दृष्टान्तमाह - मृत्सुवर्णादीति । कटकमुकुटादीनां कालभेदेन अविभाग उपपद्यत इति चेत् तत्फेनतरङ्गदृष्टान्तेपि समानम् । यस्तु विभागः फेनतरङ्गदृष्टान्तेन साध्यते स स्वरूपपरिणामाभ्युपगमेऽपि स्वयमेव सिध्यतीति भावः । स्वरूपपरिणामाभ्युपगमे \"अपीतौ तद्वत्प्रसङ्गादसमञ्जसम्\" \"न तु दृष्टान्तभावात्\" इति विकारापुरुषार्थापातान्निर्विकारत्वादिश्रुतीनामसामञ्जस्यमुक्त्तं परिहृतम्, तच्च दूषणमपरिहृतं स्यादित्याह - स्वरूपपरिणामे चेति ।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.1.5 भोक्त्रापत्त्यधिकरणम्\n164.एको यस्यापि देहस्स भवति विविधानन्दुःखैकभोक्ता  \nविश्वं देहः प्रभोश्चेत् स कथमतिपतेद्विश्वदुःखानुभूतिम्।  \nइत्थं जीवेशसीमामपलपितुमनाः कोशभाजा श्रुतीनां  \nसम्राड्भृत्यादिनीत्या शममिह लभतां साम्यवैषम्यदर्शी॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.1.5 भोक्त्रापत्त्यधिकरणम्\n11. एको यस्येत्यादि। यस्य- चेतनस्य। एको देहोऽस्ति। सः-चेतनः।विविधानन्तदुःखैकभोक्ता भवति- नानाविधानामनन्तानां कदाप्यनुभवेन निश्शेषीकरणानर्हाणां दुःखानामेकभोक्ता मुख्यानुभोक्ता भवति। कदाचित् सुखलवलाभेऽपि सोऽपि दुःखपरम्परासन्दर्शनेन दुःखान्नातिरिच्यत इति भावः। प्रभोः-परमात्मनः। विश्वम्- जगत्सर्वम्। देहश्चेत्-शरीरञ्चेत्। सः- परमात्मा। विश्वदुःखानुभूतिम्- सर्वविधदुःखानुभवम्। कथमतिपतेत्- कथमतिलङ्घितुं शक्नुयात्। नहि ज्वलन्तं कालानलं कश्चित् सर्वाङ्गेषु समापात्य निर्वेदनस्तिष्ठेदिति भावः। इत्थं जीवेशसीमामपलपितुमनाः- एवंप्रकारया शङ्कया जीवेश्वरयोस्सुखदुःखानुभवतदभावन्यवस्थामपह्नोतुकामः कथकः। क्रोशभाजां श्रुतीनां सम्राड्भृत्यादिनीत्या- जीवेश्वरस्वभावतत्त्वदिदर्शयिषया 'समाने वृक्षे पुरुषो निमग्नो नीशया शोचति मुह्यमानः। जुष्टं यदा पश्यत्यन्यमीशमस्य महिमानमिति वीतशोकः॥' 'द्वा सुपर्णा सयुजा सखाया समानं वृक्षं परिषस्वजाते। तयोरन्यः पिप्पलं स्वाद्वत्त्यनश्नन्नन्यो अभिचाकशीति॥' इति परस्सहस्रवारं जीवेश्वरवैलक्षण्यज्ञापकं महोद्धोषं कुर्वतीनां श्रुतीनां सम्बन्धिना राजभृत्यादिन्यायेन। यथा लोके राजशासनानुवर्तिनां\" तदतिवर्तिनाञ्च राजानुग्रहनिग्रहकृतसुखदुःखयोगेऽपि न सशरीरत्वमात्रेण शासके राज्ञ्यपि शासनानुवृत्त्यतिवृत्तिनिमित्तसुखदुःखयोर्भोक्तृत्वप्रसङ्गः, तथाऽसौ सर्वेश्वरस्तत्तत्कर्मानुरूप्येण स्वदत्तसुख दुःखानुभवैर्जीवैस्सह सर्वशरीरेषु तेषुचान्तर्यामितया सदा निवसन्नपि स्वतस्सिद्धापहत पाप्मत्वादिरूपैश्वरस्वभाव विशेषेषास्पृष्टदोषगन्ध एवावतिष्ठत इति दृष्टान्तोपपादनेन। साम्यवैषम्यदर्शी- एकशरीरावस्थानरूपं साम्यं, वैषम्यं 'पिप्पलं स्वाद्वत्त्यनश्नन्नन्यो अभिचाकशीति' इत्युक्तं कर्मफलानुभव तदभावरूपं जीवात्मपरमात्मनोः वैलक्षण्यञ्च दृष्टवान् सन्। इिह- पूर्वोक्तभोक्त्रापत्त्याशङ्कने। शमम्- शान्तिं वृथोद्यमनिवृत्तिम्। लभताम्- प्राप्नुताम्। इतः परं पारिप्लवशङ्कनायासान्निवर्ततामितिभावः॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.1.5 भोक्त्रापत्त्यधिकरणम्\nपूर्वाधिकरणस्यातिदेशाधिकरणत्वात् तद्विहाय तन्मूलाधिकरणेन सङ्गतमिदमधिकरणम्। तत्र हि 'न तु दृष्टान्तभावा'दिति सूत्रेण शरीरगतबालत्वयुवत्वादीनां\" शरीरिण्यप्रसङ्गं दृष्टान्तीकृत्य चिदचिच्छरीरकं ब्रह्मेति तद्गतदोषाणां ब्रह्मण्यप्रसक्तिरुक्ता। साऽनुपपन्ना। जीववच्छरीरित्वे तत्कृत सूखदुःखभोगप्रसक्तेरित्याक्षिप्यते। प्रथमेऽध्याये 'सम्भोगप्राप्तिरिति चेन्न वैशेष्या'दिति सूत्रेण परस्यास्मदादिशरीरानुप्रवेशप्रयुक्ता सुखदुःखभोगप्रसक्तिर्निराकृता। यथा परगृहप्रविष्टस्यागृहस्वामिनो गृहसाकल्यवैकल्यप्रयुक्तहर्षविषादभाक्त्वं नास्ति एवं परस्यापीति। इह पुनः शरीरस्वामित्व प्रयुक्ता सा निराक्रियते। 'न ह वै सशरीरस्य सतः प्रियाप्रिययोरपहतिरस्ती'ति श्रवणात् शरीरस्वामित्वे तत्कृतसुखदुःखभोगो न निवारयितुं शक्य इति पूर्वः पक्षः। सिद्धान्तस्तु- यथाऽपराधिनमपराधानुगुणं क्लेशयितुं तदर्थं कारागृहं निर्माय तत्क्लेशनार्थं स्वयमपि तत्र प्रविष्टस्य स्वतन्त्रस्य तत्कृतक्लेशभाक्त्वं\" न भवति, एवं परस्यापि। 'नहवै सशरीरस्ये'त्यादिश्रुतिरपि स्वकर्मोपार्जितशरीरविषया। न तु शरीरस्वामिमात्रविषया। अन्तर्यामिब्राह्मणो- 'यस्य पृथिवी शरीर'मित्यादिना परस्य पृथिव्यादिशरीरस्वामित्वमुक्त्वा तत्तदभिमानिदेवतावत् तत्कृतसुखदुःखभाकत्वशङ्कानिरासायैव प्रतिपर्यायं 'एषत आत्माऽन्तर्याम्यमृत' इत्यमृतत्ववचनादिति॥ संग्रहकारिके॥ यदि वर्ण्येत चिदचिच्छरीरं ब्रह्म कारणम्। तदा शरीरिणोऽस्य स्यात् भोक्तृत्वं सुखदुःखयोः॥ मैवं कर्मकृतं तन्न शरीरकृतं ततोऽस्य तन्न भवेत्। राजानुग्रहनिग्रहवशवर्तित्वं यथा राज्ञः॥ इति भोक्त्रापत्त्यधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.1.5 भोक्त्रापत्त्यधिकरणम्\nपूर्व अधिकरणस्य अतिदेश अधिकरणत्वात् पूर्व अधिकरणेन संगतं इदं अधिकरणम्। तत्र हि 'न तु दृष्टान्तभावात्' इति सूत्रेण शरीरगत बालत्व युवत्वादीनां शरीरिण्यप्रसक्तिं दृष्टान्तीकृत्य चिदचित् शरीरकं ब्रह्मेति तद्गतदोषाणां ब्रह्मण्यप्रसक्तिः उक्ता। इयं अनुपपन्ना। जीववत् शरीरित्वे तत्कृत सुखदुःखावश्यंभावात्। इति आक्षेपिकी संगतिः। 'यस्य आत्मा शरीरं यस्य पृथिवी शरीरम््' इत्यादिना सर्वस्य अपि परमात्म शरीरतया जीववत् परमात्मनः अपि शरीरं प्रति स्मामित्वे सति 'न हवैसशरीरस्य' इत्यादिना परमात्मनः\" अपि प्रिय अप्रिय भोक्तृत्वम् अवर्जनीयं इति जीवेश्वरस्वभाव अविभाग इति पूर्वपक्षे, स्यात् लोकवत् इति सिद्धान्तः। अस्य अर्थः- सप्तम्यर्थेवतिः। यथा लोके राजशासन अनुवर्तिनां तत् अतिवर्तिनां च राज अनुग्रह निग्रहकृत सुख दुःख भोगे अपि न राज्ञि तत्् प्रसक्तिः, एवं न परमात्मनि शासके भोक्तृत्व प्रसक्तिः इति। पूर्वं 'संभोगप्राप्तिः' इति सूत्रे मनुष्यादि सर्व शरीरान्तरवस्थित्या परमात्मनः\" भोक्तृत्वं आक्षिप्य परितः दह्यमानगृहान्तर्वर्तित्वे जीवपरयोः अविशिष्टेपि 'तयोरन्यः पिप्पलं\" स्वाद्व़त्तयनश्नन्नन्यो अबिचाकशीति' इति श्रुत्यनुसारेण देह अभिमानि जीववत् न परस्य भोक्तृत्वं\" इति हेतु वैशेष्यात् इति सूत्रखण्डेन परिहृतम्। अत्र तु 'न ह वै सशरीरस्य' इति श्रुत्यनुसारेण शरीर स्वामित्व प्रयुक्तं भोक्तृत्वं अवर्जनीयं इति आक्षिप्य लोक दृष्टान्तेन परिह्रियते। न च एवम् 'न ह वै सशरीरस्य' इति विरोधः। स्वकर्म उपार्जित शरीरं प्रति स्वामित्व प्रयुक्तं अत्र विषयत्वात् तस्याः। न तु शरीर स्वामि मात्र विषयत्वं। अत एव अन्तर्यामिब्राह्मणे- 'यस्य पृथिवी शरीरं' इत्यादिना परस्य पृथिव्यादि शरीर स्वामित्वं उक्त्वा तत् तदभिमानि देवतावत् तत्तत्कृत सुख दुःख भोक्तृत्व आशङ्का निरासाय प्रति पर्यायं 'एषत आत्माऽन्तर्याम्यमृत' इति अमृतत्व वचनं उपपन्नं तथा उत्तरत्र 'न स्थानतोऽपि परस्य' इति अधिकरणे एतत् सूत्रद्वयनाययोपमर्दनेन यथा शासकस्यापि राज्ञस्स्वेच्छायाऽपि स्वेच्छेया हेयमनुष्यादिशरीरेषु वसतो दुःखभोक्तृत्वमवर्जनीयमित्याक्षिप्य नित्याविर्भूतापहृतपाप्मत्वादिगुणकस्याखिलहेयप्रत्यनीकस्य परमात्मनो नसम्भवतीत्युक्तमिति न पौनरुक्त्यप्रसक्तिः।। इति भोक्त्रापत्त्यधिकरणम् ।। 5 ।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.1.5 भोक्त्रापत्त्यधिकरणम्\nचरमो विचार इति - न ह वै सशरीरस्येत्यर्थः । न त्वसाधारणतयेति भोक्त्तृत्वं किं सशरीरत्वप्रयुक्त्तम्, उत कर्मपारतन्त्र्यप्रयुक्त्तम् ? इति चिन्ताया एव तदधिकरणकृत्यत्वादितिभावः । सूत्रभेदस्त्विति - सम्भोगप्राप्तिरित्यस्य भोक्त्रापत्तेरिति सूत्रस्य चेत्यर्थः । मुक्त्तिपाद इति - भावं जैमिनिरितिसूत्र इति भावः । भाष्ये - प्रचुरदन्दशूक इति । दन्दशूकशब्दो दन्दश्यत इत्यवयवव्युत्पत्त्यादंशमशकादिपरः, नतु रूढ्या सर्पपर इति द्रष्टव्यम् । भोग्यस्य भोक्त्तृतापत्तिमिति - एकब्रह्मोपादेयत्वेन भोक्त्तृभोग्ययोरुपादानभूत ब्रह्मानन्यतया भोक्त्तृभोग्ययोः परस्पराभेदप्रसङ्ग इत्याशङ्कय एकसमुद्रोपादानकतया समुद्रादनन्ययोरपि फेतनारङ्गयोः परस्परभेदवद्भोक्त्तृभोग्यव्यवस्थेति परिहृतमित्यर्थः । त्रयाणामपि वाचक इति - कारणान्तर्गतशक्तयविद्योपाध्युपहितस्येति कुदृष्टित्रयाभिहतानां त्रयाणामपि परामर्शादिति भावः ॥ ॥ इति भोक्त्रापत्यधिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.1.5 भोक्त्रापत्त्यधिकरणम्\nப்ரஹ்மத்துடன் ஜகத்திலுள்ள விகாரங்கள் ஒட்டாது என்பதற் முள்ள ஜீவனை திருஷ்டாந்தமாக “நது த்ருஷ்டாந்தபாவாத்” ஸூத்திரத்திலே காண்பித்தது. அப்படியானால், ஜீவனுக்குள்ளது சர்வசரீரத்வமுள்ளமையால் ப்ரஹ்மத்திற்கு சுகதுக்க போக்த்ருத்வட என்னும் சங்கையால் இவ்வதிகரணம் ப்ரவருத்தமாகிறது. ஸர்வாத்ம ப்ரஹ்மத்துக்குத் தன் சரீரமான ஜீவனைக்காட்டிலும் நிரதிசய ஆன கஸ்வரூபமான பேதம் கூறியது பொருந்துவதா இல்லையா என்று பொருந்தாது என்று பூர்வபக்ஷம். \nப்ரஹ்மத்துக்கு ஜகத்து சரீரமானால் ஜீவனுக்குப்போல “ஸ போக்ருத்வம்” வந்து சேரும் என்பதால் பேதமில்லை (அபேதமே) என காட்டிலும் அபஹத பாப்மத்வாதிரூபமான விபாகம் கூடாது. “இ ஸ்யாத்” - என்றால் விபாகம் வரத்தான்வரும். ப்ரஹ்மம் கர்மவச்யம் இவையால் ஜீவனைக்காட்டிலும் விபாகம் கூடும். ஸுகதுக்க போக்ருத் ஸசரீரத்வும் காரணமன்று. கர்மவச்யத்வமே காரணம். அகர்மவமுக்தனுக்கு போக்த்ருத்வம் காணப்படாமையால் அதேபோன்று ஈச்வர ஸுகதுக்க போக்த்ருத்வம் ப்ரஸங்கியாது. “லோகவத்” - லோகத்தில் ராஜவச்யர்களான ப்ருத்யர்களுக்கும் சாஸகனான ராஜாவுக்கும் ஸசரீரத்வம் இருந்தாலும், சாஸனத்தை மீறினால் துக்கம் ப்ருத்யர்கட்கு இருக்க, ராஜாவுக்குத்தன் சாஸனத்தை மீறியதாக துக்கம் ஏற்படுவதில்லை. அது போலவே, ஸர்வலோக நியந்தாவான ஈச்வரனுக்கு சுகதுக்கங்களில்லை என்பது திருவுள்ளம்."
                            }
                        ]
                    },
                    {
                        "verse_number": 6,
                        "original_text": "Adhikarana 2.1.6 आरम्भणाधिकरणम् \nतदनन्यत्वमारम्भणशब्दादिभ्यः॥2.1.15॥\nभावे चोपलब्धेः॥2.1.16॥\nसत्वाच्चापरस्य॥2.1.17॥\nअसद्व्यपदेशान्नेति चेन्न धर्मान्तरेण वाक्यशेषाद्युक्तेः शब्दान्तराच्च॥2.1.18॥\nपटवच्च॥2.1.19॥\nयथा च प्राणादिः॥2.1.20॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.1.6 आरम्भणाधिकरणम् \n\"असदिति चेन्न प्रतिषेधमात्रत्वात्\" इत्यादिषु कारणभूताद्ब्रह्मणः कार्यभूतस्य जगतोऽनन्यत्वमभ्युपगम्य ब्रह्मणो जगत्कारणत्वमुपपादितम्, इदानीं तदेवानन्यत्वमाक्षिप्य समाधीयते। तत्र काणादाः प्राहुः- न कारणात्कार्यस्यानन्यत्वं सम्भवति, विलक्षणबुद्धिबोध्यत्वात्, न खलु तन्तुपटमृत्पिण्डघटादिषु कायर्कारणविषया बुद्धिरेकरूपा। शब्दभेदाच्च, न हि तन्तवः पट इत्युच्यन्ते, पटो वा तन्तव इति। कार्यभेदाच्च, न हि मृत्पिण्डेनोदकमाह्रियते घटेन वा कुड्यं निर्मीयते। कालभेदाच्च, पूर्वकालञ्च कारणम्, अपरकालं च कार्यम्। आकारभेदाच्च, पिण्डाकारं कारणम्, कार्यं च पृथुबुध्नोदराकारम्, तथा सत्यामेव मृदि घटो नष्ट इति व्यवह्रियते। सङ्खयाभेदश्च दृश्यते बहवस्तन्तवः एकश्च पटः। कारकव्यापारवैयर्थ्यञ्च, कारणमेव चेत्कार्यं किं कारकव्यापारसाध्यं स्यात् ? सत्यपि कार्ये कार्योपयोगितया कारकव्यापारेण भवितव्यं चेत्, सर्वदा कारकव्यापारेण नोपरन्तव्यम्। सर्वस्य सर्वदा सत्त्वेन नित्यानित्यविभागश्च न स्यात्। अथ कार्यं सदेव पूर्वमनभिव्यक्त्तं कारकव्यापारेणाभिव्यज्यते, अतः कारकव्यापारार्थवत्त्वं नित्यानित्यविभागश्चोच्यते, तदसत्; अभिव्यक्त्तेरभिव्यक्तयन्तरापेक्षत्वेऽनवस्थानात्, अनपेक्षत्वे कार्यस्य नित्योपलब्धिप्रसङ्गात्, तदुत्पत्त्यभ्युपगमे चासत्कार्यवादप्रसङ्गात्। किञ्च कारकव्यापारस्याभिव्यञ्जकत्वे घटार्थेन कारकव्यापारेण करकादेरप्यभिव्यक्त्तिः प्रसज्यते, सम्प्रतिपन्नाभिव्यञ्जकभावेषु दीपादिष्वभिव्यङ्गयविशेषनियमादर्शनात्; न हि घटार्थमारोपितः प्रदीपः करकादीन्नाभिव्यनक्त्ति, अतोऽसतः कार्यस्योत्पत्तिहेतुत्वेनैव कारकव्यापारार्थवत्त्वम्, अतश्च सत्कार्यवादासिद्धिः। न च नियतकारणोपादानं सत एव कार्यत्वं साधयति, कारणशक्त्तिनियमादेव तदुपपत्तेः। नन्वसत् कार्यवादिनोऽपि कारकव्यापारो नोपपद्यते, प्रागुत्पत्तेः कार्यस्यासत्त्वात्, कार्यादन्यत्र कारकव्यापारेण भवितव्यम्; तत्रान्यत्वाविशेषात्तन्तुगतकारकव्यापारेण घटोत्पत्तिरपि प्रसज्यते, नैवम्; यत्कार्योत्पादनशक्त्तं यत्कारणम् तद्गतकारकव्यापारेण तत्कार्योत्पत्तिसिद्धेः। अत्राहुः- कारणादनन्यत्कार्यम्, न हि परमार्थतः कारणव्यतिरिक्त्तं कार्यं नाम वस्त्वस्ति; अविद्यानिबन्धनत्वात्सकलकार्यतद्य्ववहारयोः, अतो यथा कारणभूतात् मृद्द्रव्याद्घटादिषु विकारेषुपलभ्यमानाद्य्वतिरिक्त्तं घटशरावादिकार्यं व्यवहारमात्रालम्बनं मिथ्या, कारणभूतं मृद्द्रव्य मेव सत्यम् तथा निर्विशेषसन्मात्रात् कारणभूताद्ब्रह्मणोऽन्योऽहङ्कारादिव्यवहारालम्बनः कृत्स्नः प्रपञ्चो मिथ्या, कारणभूतं सन्मात्रं ब्रह्मैव सत्यम्; तस्मात्कारणव्यतिरिक्त्तं कार्यं नास्तीति कारणादनन्यत्कार्यम्। न च वाच्यं शुक्त्तिकारजतादीनामिव घटादिकार्याणामसत्यत्वाप्रसिद्धेर्दृष्टान्तानुपपत्तिरिति; यतस्तत्रापि युक्तया मृद्द्रव्यमात्रमेव सत्यतया व्यवस्थाप्यते, तदतिरिक्त्तं तु युक्तया बाध्यते, का पुनरत्र युक्त्तिः, मृद्द्रव्यमात्रस्यानुवर्त्तमानत्वं तदतिरिक्त्तस्य च व्यावर्तमानत्वम्। रज्जुसर्पादिषु ह्यनुवर्त्तमानस्याधिष्ठानभूतस्य रज्ज्वादेस्सत्यता व्यावर्त्तमानस्य च सर्पभूदलनाम्बुधारादेरसत्यता दृष्टा तथाऽनुवर्त्तमानमधिष्ठानभूतं मृद्द्रव्यमेव सत्यम् व्यावर्त्तमानास्तु घटशरावादयोऽसत्यभूताः। किञ्च सत आत्मनो विनाशाभावादसतश्च शशविषाणादेरुपलब्द्धयभावादुपलब्धिविनाशयोगि कार्यं सदसद्भयेमनिर्वचनीयमिति गम्यते। अनिर्वचनीयं च शुक्त्तिकारजतादिवन्मृषैव। तस्य चानिर्वचनीयत्वं प्रतीतिबाधाभ्यां सिद्धम्। किञ्च कार्यमुत्पादयन्मृदादिकारणद्रव्यं किमविकृतमेव कार्यमुत्पादयति ? उत किञ्चनविशेषमापन्नम् ? न तावदविकृतमुत्पादयति सर्वदोत्पादकत्वप्रसङ्गात्। नापि विशेषान्तरमापन्नम्, विशेषान्तरापत्तेरपि विशेन्तरापत्तिपूर्वकत्वेन भवितव्यम् तस्या अपि तथेत्यनवस्थानात्। अविकृतमेव देश कालनिमित्तविशेषसम्बन्धं कार्यमुत्पादयतीति चेन्न; देशादिविशेषसम्बन्धोऽपि ह्यविकृतस्य विशेषान्तरमापन्नस्य च पूवर्वन्न सम्भवति। न च वाच्यम् मृत्सुवर्णदुग्धादिभ्यो घटरुचकदध्यादीनामुत्पत्तिर्दृश्यते; शुक्त्तिकारजतादिवत् देशकालादिप्रतिपन्नोपाधौ बाधश्च न दृश्यते, अतः प्रतीतिशरणानां कारणात्कार्योत्पत्तिरवश्याश्रयणीयेति; विकल्पासहत्वात्- किं हेमादिमात्रमेव स्वस्तिकादेरारम्भकम्, उत रुचकादि, अथ रुचकाद्याश्रयो हेमादिः ? न तावद्धेमादिमात्रमारम्भकम्; हेमव्यतिरिक्त्तस्य कार्यस्याभावात्, स्वात्मानं प्रत्यात्मन आरम्भकत्वासम्भवाच्च। हेमव्यतिरिक्त्तं स्वस्तिकं दृश्यत इति चेत्- न, हेमव्यतिरिक्त्तं तत्, हेमप्रत्यभिज्ञानात्तदतिरिक्त्तवस्त्वन्तरानुपलब्धेश्च। बुद्धिशब्दान्तरादिभिर्वस्त्वन्तरत्वं साधितमिति चेन्न, अनिरूपितवस्त्ववलम्बनानां बुद्धिशब्दान्तरादीनां शुक्त्तिकारजतशब्दबुद्धयादिवत् भ्रान्तिमूलत्वेन वस्त्वन्तरसद्भावस्यासाधकत्वात्। नापि रुचकादि स्वस्तिकादेरारम्भकम्, स्वस्तिके हि रुचकं पट इव तन्तवो भवतापि नोपलभ्यते। नापि रुचकाश्रयभूतं हेम, रुचकाश्रयाकारेण हेम्नः स्वस्तिकेऽनुपलब्धेः, अतो मृदादिकारणातिरिक्त्तस्य कार्यस्यासत्यत्वदर्शनाद्ब्रह्मव्यतिरिक्त्तं कृत्स्नं जगत्कार्यत्वेन मिथ्याभूतम्, तदिदं ब्रह्मव्यतिरिक्त्तमिथ्यात्वसुखप्रतिपत्तये काल्पनिकमृदादिसत्यत्वमाश्रित्य कार्यस्यासत्यत्वं प्रतिपादितम्। परमार्थतस्तु मृत्सुवर्णादिकारणमपि घटरुचकादिकार्यवन्मिथ्याभूतम्, ब्रह्मकार्यत्वाविशेषात्। \"ऐतदात्म्यमिदं सर्वं तत्सत्यम्\" \"नेह नानास्ति किञ्चन\" \"मृत्योः स मृत्युमाप्नोति य इह नानेव पश्यति\" \"यत्र हि द्वैतमिव भवति तदितरं इतरं पश्यति\" \"यत्र त्वस्य सवर्मात्मैवाभूत्तत्केन कं पश्येत्\" \"इन्द्रो मायाभिः पुरुरूप ईयते\" इत्येवमेवादिभिः श्रुतिभिश्च ब्रह्मव्य तिरिक्त्तस्य मिथ्यात्वमवगम्यते। न चागमावगतार्थस्य प्रत्यक्षविरोधः शङ्कनीयः। यथोक्त्तप्रकारेण कार्यस्य सर्वस्य मिथ्यात्वावगमात् प्रत्यक्षस्य सन्मात्रविषयत्वाच्च, विरोधे सत्यप्यसम्भावितदोषस्य चरमभाविनः स्वरूपसद्भावादौ प्रत्यक्षाद्यपेक्षत्वेऽपि प्रमितौ निराकाङ्क्षस्य निरवकाशस्य शास्त्रस्य बलीयस्त्वात्; अतः कारणभूताद्ब्रह्मणोऽन्यत्सर्वं मिथ्या। न च प्रपञ्चमिथ्यात्वेन जीवमिथ्यात्वमाशङ्कनीयम्, ब्रह्मण एव जीवभावात्। ब्रह्मैव हि सर्वशरीरेषु जीवमावमनुभवति, \"अनेन जीवेनात्मनाऽनुप्रविश्य\" \"एको देवः सर्वभूतेषु गूढः\" \"एको देवो बहुधा निविष्टः\" \"एष सर्वेषु भूतेषु गूढोत्मा न प्रकाशते\" \"नान्योऽतोस्तिं द्रष्टा\" इत्येवमादिभ्यः। नन्वेकमेव ब्रह्म सर्वशरीरेषु जीवभावमनुभवतीति चेत् \"पादे मे वेदना शिरसि मे सुखम्\" इतिवत्सर्वशरीरेषु सुखदुःखप्रतिसन्धानं स्यात्, जीवेश्वरबद्धमुक्त्तशिष्याचार्यज्ञत्वाज्ञत्वादिव्यवस्था च न स्यात्। अत्र केचिदद्वितीयत्वं ब्रह्मणोऽभ्युपयन्त एवैवं समादधते- एकस्यैव ब्रह्मणः प्रतिबिम्बभूतानां जीवानां सुखित्वदुःखित्वादय एकस्यैव मुखस्य प्रतिबिम्बानां मणिकृपाणदर्पर्णादिषू-पलभ्यमानानामल्पत्वमहत्त्वमलिनत्व विमलत्वादिवत्तत्तदुपाधिवशाद्व्यवस्थाप्यन्ते। ननु \"अनेन जीवेनात्मनाऽनुप्रविश्य\" इत्यादिश्रुतेर्न जीवा ब्रह्मणो भिद्यन्त इत्युक्त्तम् सत्यं परमार्थतः, काल्पनिकं तु भेदमाश्रित्येयं व्यवस्थोच्यते। कस्य पुनः कल्पना ? न तावद्ब्रह्मणः, तस्य परिशुद्धज्ञानात्मनः कल्पनाशून्यत्वात्। नापि जीवानाम्, इतरेतराश्रयत्वप्रसङ्गात्, कल्पनाधीनो हि जीव भावः, जीवाश्रया च कल्पनेति। नैतदेवम्, अविद्याजीवभावयोर्बीजाङ्कुरन्यायेनानादित्वात्। किञ्च प्रासादनिगरणादिवदुपपन्न तैकवेषायां अवस्तुभूतायामविद्यायां नेतरेतराश्रयत्वादयो वस्तुदोषा अनवक्लृप्तिमावहन्ति। वस्तुतो ब्रह्माव्यतिरिक्त्तानां जीवानां स्वतो विशुद्धत्वेऽपि कृपाणादिगतमुखप्रतिबिम्बश्यामतादिवत् औपाधिकाशुद्धिसम्भवादविद्याश्रयत्वोपपत्तेः काल्पनिकत्वोपपत्तिः। प्रतिबिम्बगतश्यामतादिवज्जीवगताशुद्धिरपि भ्रान्तिरेव, अन्यथाऽनिर्म्मोक्षत्वप्रसङ्गात्। जीवानां भ्रमस्य प्रवाहानादित्वान्न तद्धेतुरन्वेषणीय इति। तदेतदविदिताद्वैतया थात्म्यानां भेदवादश्रद्धालुजनसबहुमानावलोकनलिप्साविजृम्भितम्। तथा हि; जीवस्याकल्पितस्वाभाविकरूपेणाविद्याश्रयत्वे ब्रह्मण एवाविद्याश्रयत्वमुक्त्तं स्यात्। तदतिरिक्त्तेन तस्मिन् कल्पितेनाकारेणाविद्याश्रयत्वे जडस्याविद्याश्रयत्वमुक्त्तं स्यात्। न खल्वद्वैतवादिनस्तदुभयव्यतिरिक्त्तमाकारमभ्युपगच्छन्ति। कल्पिताकारविशिष्टेन स्वरूपेणैवाविद्याश्रयत्वमिति चेत्, तन्न। स्वरूपस्य अखण्डैकरसस्याविद्यामन्तरेण विशिष्टरूपत्वसिद्धेः, अविद्याश्रयाकार एव हि निरूप्यते। किञ्च बन्धमोक्षादिव्यवस्थासिद्धयर्थं हि जीवाज्ञानवादाश्रयणम्, सा तु व्यवस्था जीवाज्ञानपक्षेऽपि न सिध्यति। अविद्याविनाश एव हि मोक्षः, तत्रैकस्मिन् मुक्त्ते अविद्याविनाशादितरेऽपि विमुच्येरन्। अन्यस्यामुक्त्तत्वादविद्या तिष्ठतीति चेत् तर्ह्येकस्याप्यमुक्त्तिः स्यात्, अविद्याया अविनष्टत्वात्। प्रतिजीवमविद्याभेदः कल्प्यते, तत्र यस्याविद्या विनष्टा स मोक्ष्यते, यस्य त्वविनष्टा स वत्स्यत इति चेत्- तन्न; प्रतिजीवमिति जीवभेदमाश्रित्य ब्रूषे, स जीवभेदः किं स्वाभाविकः उताविद्याकल्पितः ? न तावत् स्वाभाविकः, अनभ्युपगमात् भेदसिद्धयर्थस्य चाविद्याकल्पनस्य व्यर्थत्वात्। अथाविद्याकल्पितः तत्रेयं जीवभेदकल्पिकाऽविद्या किं ब्रह्मणः, उत जीवानाम् ? ब्रह्मण इति चेत् आगतोऽसि मदीयं मार्गम्। अथ जीवानां किमस्या जीवभेदक्लृप्तिसिद्धयर्थतां विस्मरसि। अथ प्रतिजीवं बद्धमुक्त्तव्यवस्थासिद्धयर्थं याः अविद्याः कल्प्यन्ते ताभिरेव जीवभेदोऽपीति मनुषे, जीवभेदसिद्धौ तास्सिद्धयन्ति तासु सिद्धासु जीवभेदसिद्धिरितीतरेतराश्रयत्वम्। न चात्र बीजाङ्कुरन्यायः सिद्धयति, बीजाङ्कुरेषु ह्यन्यदन्यद्बीजमन्यस्यान्यस्याङ्कुरस्योत्पादकम्, इह तु याभिरविद्याभिर्ये जीवाः कल्प्यन्ते तानेवाश्रित्य तासां सिद्धिरित्यशकनीयता। अथ बीजाङ्कुरन्यायेन पूर्वपूर्वजीवाश्रयाभिरविद्याभिरुत्तरोत्तरजीवकल्पनां मन्यसे, तथा सति जीवानां भङ्गुरत्वमकृताभ्यागमकृतविप्रणाशादिप्रसङ्गश्च; अत एव ब्रह्मणः पूर्वपूर्वजीवाश्रयाभिरविद्याभिरुत्तरोत्तरजीवभावकल्पनमित्यपि निरस्तम्। अविद्याप्रवाहेऽभ्युपगम्यमाने तत्तत्कल्पितजीवभावस्यापि तद्वत्प्रवाहानादिता स्यात्। न ध्रुवरूपता, आमो क्षाच्च जीवस्य ध्रुवत्वमिष्टं न सिद्धयेत्। यच्चोक्त्तं अविद्याया अवस्तुरूपत्वेनानुपपन्नतैकवेषाया नेतरेतराश्रयत्वादयो वस्तुदोषा अनवक्लृप्तिमावहन्तीति, तथा सति मुक्त्तान् परं च ब्रह्माश्रयेदविद्या; शुद्धविद्यास्वरूपत्वादशुद्धिरूपा न तत्र प्रसजतीति चेत् किमुपपत्त्यनुवर्त्तिन्यविद्या ? एवं तर्ह्युक्त्ताभिरुपपत्तिभिर्ज्जीवानपि नाश्रयेत्। किञ्च जीवाश्रयाया अविद्यायास्तत्त्वज्ञानोदयान्नाशे सति जीवो नश्येद्वा, न वा ? यदि नश्येत्स्वरूपोच्छित्तिलक्षणो मोक्षः स्यात्; नो चेदविद्यानाशेप्यनिर्मोक्षः, ब्रह्मस्वरूपव्यतिरिक्त्तजीवत्वावस्थानात्। यच्चोक्त्तं मणिकृपाणदर्पणादिषूपलभ्यमानमुखमलिनत्वविमलत्वादिवच्छुद्धयशुद्धयादिव्यवस्थोपपत्तिरिति। तत्रेदं विमर्शनीयम्; अल्पत्वमलिनत्वादय औपाधिका दोषाः कदा नश्येयुरिति। कृपाणाद्युपाध्यपगम इति चेत् किं तदाल्पत्वाद्याश्रयः प्रतिबिम्बं तिष्ठति वा, न वा ? तिष्ठतीति चेत् तत्स्थानीयस्य जीवस्यापि स्थितत्वादनिर्मोक्षप्रसङ्गः। नश्यति चेत् तद्वदेव जीवनाशात्स्वरूपोच्छित्तिलक्षणो मोक्षः स्यात्। किञ्च यस्य ह्यपुरुषार्थरूपदोषप्रतिभासः तस्य तदुच्छेदः पुरुषार्थः। तत्र किमौपाधिकदोषप्रतिभासो बिम्बस्थानीयस्य ब्रह्मणः,उत प्रतिबिम्बस्थानीयस्य जीवस्य, उतान्यस्य कस्यचित् ? आद्ययोः कल्पयोर्दृष्टान्तोऽयं न सङ्गच्छते, मुखस्य मुखप्रतिबिम्बस्य चाल्पत्वादिदोषप्रतिभासशून्यत्वात्, न हि मुखं तत्प्रतिबिम्बं वा चेतयते, ब्रह्मणो दोषप्रतिभासे ब्रह्माविद्याप्रसङ्गश्च। तृतीयोऽपि कल्पो न कल्पते जीवब्रह्मव्यतिरिक्त्तस्य द्रष्टुरभावात्। किञ्च अविद्याकल्प्यस्य जीवस्य कल्पकः क इति निरूपणीयम्। न तावदविद्या, अचेतनत्वात्। नापि जीवः, आत्माश्रयदोषप्रसङ्गात्, शुक्त्तिकारजतादिवदविद्याकल्प्यत्वाच्च जीवभावस्य, ब्रह्मैव कल्पकमिति चेत् ब्रह्माज्ञानमेवायतम्। किञ्च ब्रह्माज्ञानानभ्युपगमे किं ब्रह्म जीवान् पश्यति वा न वा ? न पश्यति चेत् ईक्षापूर्विका विचित्रसृष्टिर्नामरूपव्याकरणमित्यादि ब्रह्मणो न स्यात्। अथ पश्यति, अखण्डैकरसं ब्रह्म नाविद्यामन्तरेण जीवान् पश्यतीति ब्रह्माज्ञानप्रसङ्गः, अत एव मायाऽविद्याविभागवादोपि निरस्तः, अज्ञानमन्तरेण हि मायिनोऽपि ब्रह्मणो जीवदर्शित्वं न स्यात्। न च मायावी परानदृष्ट्वा मोहयितुमलम्। नापि माया मायाविनो दर्शनसाधनम्, दृष्टेषु परेषु तन्मोहनसाधनमात्रत्वात्तस्याः। अथ ब्रह्मणो माया तस्य जीवदर्शित्वं कुर्वती जीवमोहनस्य हेतुरिति मन्यसे तर्हि परिशुद्धस्याखण्डैकरसस्वप्रकाशस्य ब्रह्मणःपरदर्शनं कुवर्ती माया, मायाऽपरपर्याया अविद्यैव स्यात्। अथ मतम् विपरीतदर्शनहेतुरविद्या, माया तु मिथ्याभूतं ब्रह्मव्यतिरिक्त्तं मिथ्यात्वेनैव दर्शयन्ती न ब्रह्मणो विपरीतदर्शनहेतुः, अतस्तस्या नाविद्यात्वमिति। नैवम्, चन्द्रैकत्वे ज्ञायमाने द्विचन्द्रदर्शनहेतोरप्यविद्यात्वात्। यदि च ब्रह्म मिथ्यात्वेनैव स्वव्यतिरिक्त्तं जानाति, न तर्हि तन्मोहयति। न ह्यनुन्मत्तो मिथ्यात्वेन ज्ञातान् मोहयितुमीहते। अथापुरुर्षाथाऽपरमार्थदर्शनहेतुरविद्या, माया तु ब्रह्मणो नापुरुषार्थदर्शनहेतुः, अतोऽस्या नाविद्यात्वामिति मतम्। तन्न; द्विचन्द्रज्ञानस्य दुःखहेतुत्वाभावेनापुरुषार्थत्वाभावेऽपि तद्धेतुरविद्यैव, तन्निरसने च प्रयस्यन्ति; यदि च नापुरुषार्थदर्शनकरीमाया, तर्ह्यनुच्छेद्यतया नित्या ब्रह्मस्वरूपानुबन्धिनी स्यात्। अस्तु को दोष इति चेत्, द्वैतदर्शनमेव दोषः। \"यत्र हि द्वैतमिव भवति यत्र त्वस्य सर्वमात्मैवाभूत्तत्केन कं पश्येत्\" इत्याद्यद्वैतश्रुतयः प्रकुप्येयुः। परमार्थविषया अद्वैतश्रुतयः, मायायास्त्वपरमार्थत्वादविरोध इति चेत्, अपरिच्छिन्नानन्दैकस्वरूपस्य ब्रह्मणः अपरमार्थभूतमायादर्शनं तद्वत्ता च अविद्यामन्तरेण नोपपद्यते। किञ्च अपरमार्थभूतया नित्यया मायया किं प्रयोजनं ब्रह्मणः ? जीवमोहनमिति चेत्; अपुरुषार्थेन मोहनेन किं प्रयोजनम् ? क्रीडेति चेत्, अपरिच्छिन्नानन्दस्य किं क्रीडया ? परिपूर्णभोगानामेव क्रीडा पुरुषार्थत्वेन लोके दृष्टेति चेत्; नैवमिहोपपद्यते। न ह्यपरमार्थभूतैः क्रीडोपकरणैरपरमार्थतया प्रतिभासमानैर्निष्पन्नयाऽपरमार्थभूतया क्रीडया अपरमार्थभूतेन च तत्प्रतिभासेनानुन्मत्तानां क्रीडारसो निष्पद्यते। मायाश्रयतयाभिमतब्रह्मव्यतिरेकेणाविद्याश्रयस्य जीवस्य कल्पनाऽसम्भवश्च पूर्ववदेव द्रष्टव्यः, अतो ब्रह्मैवानाद्यविद्याशबलं स्वगतनानात्वं पश्यतीत्यद्वितीयत्वं ब्रह्मणोऽभ्युपयद्भिरभ्युपेतव्यम्।\nयत्तु बन्धमोक्षव्यवस्था नोपपद्यत इति, न तद्ब्रह्माज्ञानवादिनश्चोद्यम्, एकस्यैव ब्रह्मणोऽज्ञस्य स्वाज्ञाननिवृत्त्या मोक्ष्यमाणत्वात् बद्धमुक्त्तादिव्यवस्थाया एवाभावात् व्यवह्रियमाणायाश्च बद्धमुक्त्तशिष्याचार्यादिव्यवस्थायाः काल्पनिकत्वात्स्वप्नदर्शिन इव चैकस्यैवाविद्यया सर्वकल्पनोपपत्तेः, स्वप्नदृशा ह्येकेन दृष्टाः शिष्याचार्यादयः तदविद्याकल्पिता एव; अत एव बह्वविद्याकल्पनमपि न युक्त्तिमत्। पारमार्थिकी बन्धमोक्ष व्यवस्था स्वपरव्यवस्था च जीवाज्ञानवादिनापि नाभ्युपेयते। अपारमार्थिकी त्वेकस्यैवाविद्ययोपपद्यते, प्रयोगश्चबन्धमोक्षव्यवस्थाः स्वपरव्यवस्थाश्च स्वाविद्याकल्पिताः, अपारमार्थिकत्वात्, स्वप्नदृष्टव्यवस्थावदिति। शरीरान्तराण्यपि मयैवात्मवन्ति, शरीरत्वात्, एतच्छरीरवत्। शरीरान्तराण्यपि मदविद्याकल्पितानि शरीरत्वात् कार्यत्वात् जडत्वात् कल्पितत्वाद्वा, एतच्छरीरवत्। विवादाध्यासितं चेतनजातमहमेव, चेतनत्वात्, यदनहं तदचेतनं दृष्टम्, यथा घटः, अतः स्वपरविभागो बद्धमुक्त्तशिष्याचार्यादिव्यवस्थाश्चैकस्याविद्याकल्पिताः। द्वैतवादिनापि बद्धमुक्त्तव्यवस्थादुरुपपादा; अतीतानां कल्पानामानन्त्यादेकैकस्मिन् कल्पे एकैकमुक्त्तावपि सर्वेषां मोक्षसम्भवादमुक्त्तानुपपत्तेः। अनन्तत्वादात्मनाममुक्त्ताश्च सन्तीति चेत्, किमिदमनन्तत्वम् ? असङ्खयेयत्वमिति चेन्न; भूयस्त्वादल्पज्ञैरसङ्खयेयत्वेपीश्वरस्य सर्वज्ञस्य सङ्खयेया एव। तस्याप्यशक्यत्वे सर्वज्ञत्वं न स्यात्; आत्मना निस्सङ्खयत्वादीश्वरस्या विद्यमानसङ्खयावेदनाभावो नासावर्ज्ञ्यमावहतीति चेत्, भिन्नत्वे सङ्खयाविधुरत्वं नोपपद्यते। आत्मनः सङ्खयावन्तः, भिन्नत्वात्; माषसर्षपघटपटादिदिवत्। भिन्नत्वे चात्मानं घटादिवज्जडत्वमनात्मत्वं क्षयित्वं च प्रसज्यते। ब्रह्मणश्चानन्तत्वं न स्यात्। अनन्तत्वं नामपरिच्छेदरहितत्वम्। भेदवादे च वस्त्वन्तराद्विलक्षणत्वेन ब्रह्मणो वस्तुतः परिच्छेदरहितत्वं न शक्यते वक्त्तुम्, वस्त्वन्तरभाव एव हि वस्तुतः परिच्छेदः। वस्तुतः परिच्छिन्नस्य देशतः कालतश्चापरिच्छिन्नत्वं न युज्यते, वस्त्वन्तराद्विलक्षणत्वेन वस्तुतः परिच्छिन्ना एव घटादयो देशतः कालतश्च परिच्छिन्ना हि दृष्टाः, तथा सर्वे चेतनाः ब्रह्म च वस्तुतः परिच्छिन्नाः देशकालाभ्यामपि परिच्छिद्यन्ते। एवञ्च \"सत्यं ज्ञानमनन्तम्\" इत्यादिभिस्सर्वप्रकारपरिच्छेदरहितत्वं वदद्भिर्विरोधः। उत्पत्तिविनाशादयश्च जीवानां ब्रह्मणश्च प्रसज्येरन्, कालपरिच्छेद एव ह्युत्पत्तिविनाशभागित्वं, अतः एकस्यैवापरिच्छिन्नस्य ब्रह्मणोऽविद्याविजृम्भितं ब्रह्मादिस्तम्बपर्यन्तं कृत्स्नं जगत्; सुखदुःखप्रतिसन्धानव्यवस्थादयोऽपि स्वाप्नव्यवस्थावदविद्यास्वाभाव्यादुपपद्यन्ते; तस्मादेकमेव नित्यमुक्त्तस्वप्रका शस्वभावमनाद्यविद्या वशाज्जगदाकारेण विवर्तत इति परमार्थतो ब्रह्मव्यतिरिक्त्ताभावात्तदनन्यत्वं जगत इति।\nअत्रोच्यते- निर्विशेषस्वप्रकाशमात्रं ब्रह्मानाद्यविद्यातिरोहितस्वस्वरूपं स्वगतनानात्वं पश्यतीत्येतत् प्रकाशस्वरूपस्य निरंशस्य प्रकाशनिवृत्तिरूपतिरोधाने स्वरूपनाशप्रसङ्गेन तिरोधानासम्भवादिभ्यः सकलप्रमाणविरुद्धं स्ववचनविरुद्धं चेति पूर्वमेवोक्त्तम्। यत्पुनरुक्त्तं कारणव्यतिरिक्त्तं कार्यं युक्त्तिबाधितत्वेन शुक्त्तिकारजतादिवद्भ्रम इति, तदयुक्त्तम्; युक्त्तेरभावात्। यत्त्वनुवर्त्तमानस्य कारणमात्रस्य सत्यत्वं व्यावर्तमानानां घटशरावादिकार्याणामसत्यत्वमिति; तदप्यन्यत्र दृष्टस्यान्यत्र व्यावर्तमानता न बाधिकेत्यादिभिः पूर्वमेव परिहृतम्। यच्चोपलभ्यमानत्वविनाशित्वाभ्यां सदसदनिर्वचनीयत्वेन कार्यस्य मृषात्वमिति, तदसत्; उपलब्धिविनाशयोगो हि न मिथ्यात्वं साधयति, किन्त्वनित्यत्वम्, यद्देशकालसम्बन्धितया तदुपलब्धं तद्देशकालसम्बन्धितया बाधितत्वमेव हि तस्य मिथ्यात्वे हेतुः, देशान्तरकालान्तरसम्बन्धितयोपलब्धस्यान्यदेशकालसम्बन्धित्वेन बाधित्वं देशान्तरकालान्तरव्याप्तिमात्रं साधयति; न तु मिथ्यात्वम्। प्रतियोगश्च घटादिकार्यं सत्यम्, देशकालादिप्रतिपन्नोपाधावबाधितत्वात्, आत्मवत्। यच्चोक्त्तं कारणस्वरूपादविकृताद्विकृताच्च कार्योत्पत्तिर्न सम्भवतीति, तदसत्; देशकालादिसहकारिसमवहितात्कारणात्कार्योत्पत्तिसम्भवात्। तत्समवधानं च विकृतस्याविकृतस्य च न सम्भवतीति यदुक्त्तं, तदयुक्त्तम्; पूर्वमकृतस्यैव कालादिसमवधानसम्भवात्। अविकृतत्वाविशेषात्पूर्वमपि देशकालादिसमवधानं प्रसज्यत इति चेन्न; देशकालादिसमवधानस्य कारणान्तरायत्तस्यैतदायत्तत्वाभावात्; अतो देशकालादिसमवधानरूपविशेषमापन्नं कारणं कार्यमुत्पादयतीति न किञ्चिदवहीनम्। कारणस्य च कार्यं प्रत्यारम्भकत्वमबाधितं दृश्यमानं न केनापि प्रकारेणापह्नोतुं शक्यते। यत्तु हेमादिमात्रस्य रुचकादिकार्यस्यैतदाश्रयस्य वा हेमादेरारम्भकत्वं न समभवतीति, तदयुक्त्तम्; हेमादिमात्र स्यैव यथोक्त्तपरिकरयुक्त्तस्यारम्भकत्वसम्भवात्। न चारम्भकहेमव्यतिरिक्त्तं कार्यं न दृश्यत इति वक्त्तुं शक्यम्, हेमातिरिक्त्तस्य स्वस्तिकस्य दर्शनात् बुद्धिशब्दान्तरादिभिर्वस्त्वन्तरस्य साधितत्वाच्च। न चायं शुक्त्तिकारजतादिवद्भ्रमः, उत्पत्तिविनाशयोरन्तराल उपलभ्यमानस्य तद्देशकालसम्बन्धितया बाधादर्शनात्। न चास्या उपलब्धेर्बाधिका काचिदपि युक्त्तिर्दृश्यते, प्रागनुपलब्धस्वस्तिकोपलब्धिवेलायामपि हेमप्रत्यभिज्ञा स्वस्तिकाश्रयतया हेम्नोऽप्यनुवृत्तेरविरुद्धा, श्रुतिभिस्तु प्रपञ्चमिथ्यात्वसाधनं पूर्वमेव निरस्तम्। यच्चान्यदत्र प्रत्यक्षाविरोधादि प्रतिवक्त्तव्यं तदपि सर्वं पूर्वमेव सूक्त्तम्। यच्चोक्त्तम्- एकेनात्मना सर्वाणि शरीराण्यात्मवन्तीति, तससत्; एकस्यैव सर्वशरीरप्रयुक्त्तसुखदुःखप्रतिसन्धानप्रसङ्गात्। सौभरिप्रभृतिषु ह्यात्मैकत्वेनाऽनेकशरीरप्रयुक्त्तसुखादिप्रतिसन्धानमेकस्य दृश्यते। न चाहमर्थस्य ज्ञातृत्वात्तद्भेदात्प्रतिसन्धानाभावो नात्मभेदादिति वक्त्तुं शक्यम्; आत्मा ज्ञातैव, स चाहमर्थ एव, अन्तःकरणभूतस्त्वहङ्कारो जडत्वात्करणत्वाच्च शरीरेन्द्रियादिवन्न ज्ञातेत्यु पपादितत्वात्। यच्च शरीरत्वजडत्वकार्यत्वकल्पितत्वैः सर्वशरीराणामेकस्य अविद्याकल्पितत्वमुक्त्तम्, तदपि सर्वशरीराणामविद्याकल्पितत्वस्यैवाभावादयुक्त्तम्। तदभावश्चाबाधितस्य सत्यतोपपादनात्। यच्च चेतनादन्यस्य जडत्वदर्शनात्सर्वचेतनानामनन्यत्वमुक्त्तं तदपि सुखदुःखव्यवस्थया भेदोपपादनादेव निरस्तम्। यत्तु मयैवात्मवन्ति मदविद्याकल्पितान्यहमेव सर्वं चेतनजातमित्यहमर्थस्यैक्यमुपपादितम् तदज्ञातस्वसिद्धान्तस्य भ्रान्तिजल्पितम्; अहं त्वमाद्यथर्विलक्षणं चिन्मात्रं ह्यात्मा त्वन्मते। किञ्च निर्विशेषचिन्मात्रातिरेकि सर्वं मिथ्येति वदतो मोक्षार्थश्रवणादिप्रयत्नो निष्फलः, अविद्याकार्यत्वात्; शुक्त्तिकाराजतादिषु रजताद्युपादानादिप्रयत्नवत्। मोक्षार्थप्रयत्नोऽपि व्यर्थः, कल्पिताचायर्ायत्तज्ञानकार्यत्वात् शुकप्रह्लादवामदेवादिप्रयत्नवत्। तत्त्वमस्यादिवाक्यजन्यज्ञानं न बन्धनिवर्तकम्, अविद्याकल्पितवाक्यजन्यत्वात्स्वयमविद्यात्मकत्वात्, अविद्याकल्पितज्ञात्राश्रयत्वात् कल्पिताचार्यायत्तश्रवणजन्यत्वाद्वा, स्वाप्नबन्धनिवत्तर्नवाक्यजन्यज्ञानवत्। किञ्च निर्विशेषचिन्मात्रं ब्रह्म मिथ्या, अविद्याकार्यज्ञानगम्यत्वात् अविद्याकल्पितज्ञात्राश्रयज्ञानगम्यत्वात् अविद्यात्मकज्ञानगम्यत्वाद्वा, यदेवं तत्तथा, यथा स्वाप्नगन्धर्वनगरादिः। न च निर्विशेषचिन्मात्रं ब्रह्म स्वयं प्रकाशते, येन न प्रमाणान्तरमपेक्षते। यत्त्वात्मसाक्षिकं स्वयं प्रकाशज्ञानं दृश्यते, तत्तु ज्ञेयविशेषसिद्धिरूपं ज्ञातृगतमेव दृश्यत इति पूर्वमेवोक्त्तम्। यानि च तस्य निविर्शेषत्वसाधकानि यौक्त्तिकानि ज्ञानान्युपन्यस्तानि तानि चानन्तरोक्त्तैरविद्याकार्यत्वादित्यादिभिरनुमानैर्निरस्तानि। न च निर्विशेषस्य चिन्मात्रस्याज्ञानसाक्षित्वमहङ्कारादि जगद्भ्रमश्चोपपद्यते साक्षित्वभ्रमादयोऽपि हि ज्ञातृविशेषगता दृष्टाः, न ज्ञप्तिमात्रगताः, न च तस्य प्रकाशत्वं स्वायत्तप्रकाशता वा सिध्यति; प्रकाशो हि कस्यचित्पुरुषस्य कञ्चनाथर्विशेषं प्रतिसिद्धिरूपो दृश्यते, तत एव हि तस्य स्वयम्प्रकाशतोपपद्यते भवद्भिरपि। न चातादृशस्य निर्विशेषस्य प्रकाशता सम्भवति।\nयः पुनः स्वगोष्ठीष्वपरमार्थादपि परमाथर्कार्यं दृश्यत इत्युद्घोषः सोऽपि, तानि कार्याणि सर्वाण्यबाधितकल्पानि व्यावहारिकसत्यानि; वस्तुतस्त्वविद्यात्मकान्येवेति स्वाभ्युपगमादेव निरस्तः। अस्माभिरपि सर्वत्रपरमार्थादेव कारणात्सर्वकार्योत्पत्तिमुपपादयद्भिः पूर्वमेव निरस्तः। न च त्वयैषामनुमानानां श्रुतिविरोधो वक्त्तुं शक्यते, श्रुतेरप्यविद्याकार्यत्वेनाविद्यात्मकत्वेन चोक्त्तदृष्टान्तेभ्यो विशेषाभावात्। यत्तु ब्रह्मणोऽपारमार्थिकज्ञानगम्यत्वेऽपि पश्चात्तनबाधादर्शनाद्ब्रह्म सत्यमेवेति, तदसत्; दुष्टकारणजन्यज्ञानगम्यत्वे निश्चिते सति पश्चात्तनबाधादर्शनस्याकिञ्चित्करत्वात्। यथा शून्यमेव तत्त्वमिति वाक्यजन्यज्ञानस्य पश्चात्तनबाधादर्शनेऽपि दोषमूलत्वनिश्चयादेव तदर्थस्यासत्यत्वम्। किञ्च \"नेह नानास्ति किञ्चन\" \"विज्ञानमानन्दं ब्रह्म\" इति विज्ञानमात्रातिरिक्त्तस्य कृत्स्नस्य वस्तुजातस्य निषेधकत्वेन सर्वस्मात् परत्वात्पश्चात्तनबाधादर्शनमुच्यते, शून्यमेव तत्त्वमिति तस्याप्यभावं वदतस्तस्मात्परत्वेन पश्चात्तनबाधो दृश्यते। सर्वशून्यत्वातिरेकिनिषेधासम्भवात्तस्यैव पश्चात्तनबाधादर्शनम्; दोषमूलत्वं तु प्रत्यक्षादीनां वेदान्तजन्मनः सर्वशून्यज्ञानस्याप्यविशिष्टम्; अतः सर्वं विज्ञानजातं पारमार्थिकज्ञातृगतम्; स्वयं च परमार्थभूतमर्थविशेषसिद्धिरूपम्; तत्र किञ्चित्, ज्ञानं दोषमूलम्; दोषश्च परमार्थः, किञ्चिच्च निर्दोषं पारमार्थिकसामग्रीजन्यमिति यावन्नाभ्युपेयते, न तावत्सत्यमिथ्यार्थव्यवस्था,लोकव्यवहारश्च सेत्स्यति। लोकव्यवहारो हि पारमार्थिको भ्रान्तिरूपश्च पारमार्थिकज्ञातृगतार्थविशेषसिद्धिरूपप्रकाशपूर्वकः, निर्विशेषसन्मात्रस्य तु पारमार्थिकस्याऽपारमाथिर्कस्य च प्रतिभासादेर्हेतुत्वासम्भवाल्लोकव्यवहारो न सम्भवति। यच्च तैर्निरधिष्ठानभ्रमासम्भवात् सर्वाध्यासाधिष्ठानस्य सन्मात्रस्य पारमार्थिकत्वमुक्त्तम्, तदपि दोषदोषाश्रयत्वज्ञातृत्वज्ञानानामपारमार्थ्येपि भ्रमोपपत्तिवदधिष्ठानापारमार्थ्येपि भ्रमोपपत्तेर्निरस्तम्। अथ अधिष्ठानापारमार्थ्ये न क्वचिद्भ्रमो दृष्ट इति सन्मात्रस्य पारमार्थिकत्वमवश्याश्रयणीयमिति मन्यसे हन्त तर्हि दोषदोषाश्रयत्वज्ञातृत्वज्ञानानामपारमार्थ्येऽपि न क्वचिद्भ्रमो दृष्ट इति दर्शनानुगुण्येन तेषामपि पारमार्थ्यमवश्याश्रयणीयमिति न कश्चिद्विशेषोऽन्यत्र तत्संरम्भात्। यत्तु भेदपक्षेऽप्यतीतकल्पानामानन्त्यात्सवर्ेषामात्मनां मुक्त्तत्वेन बद्धासम्भवाद्बद्धमुक्त्तव्यवस्था न सम्भवतीति; तदात्मानन्त्येन परिहृतम्। यत्त्वात्मनां भिन्नत्वे माषसर्षपघटपटादिवत्सङ्खयावत्त्वमवर्ज्जनीयमिति, तत्र घटादीनामप्यनन्तत्वात् दृष्टान्तः साध्यविकलस्स्यात्, दशघटाः सहस्रं माषा इति सङ्खयावत्त्वं दृश्यत इति चेत्- सत्यम् , तत्तु न घटादिस्वरूपगतम्, अपि तु देशकालाद्युपाधिमद्घटादिगतम्, तादृशं तु सङ्खयावत्त्वमात्मनामभ्युपगच्छामः। न च तावता सर्वमुक्त्तिप्रसङ्गः,आत्मस्वरूपानन्त्यात्। यत्तु आत्मनां भिन्नत्वे घटादिवज्जडत्वानात्मत्वक्षयित्वप्रसङ्ग इति, तदयुक्त्तम्; एकजातीयानां भेदस्य तज्जातीयानां जात्यन्तरीयत्वानापादकत्वात्। न हि घटादीनां भेदस्तेषां पटत्वमापादयति। यत्तु भिन्नत्वे वस्तुतः परिच्छेदाद्देशकालाभ्यामपि परिच्छेदो ब्रह्मणः प्रसज्यत इत्यनन्तत्वं ब्रह्मणो न सिद्ध्यतीति, तदयुक्त्तम्; वस्तुतः परिच्छिन्नानामपि देशकालपरिच्छेदस्य न्यूनाधिकभावेनानियमदर्शनात्; देशकालसम्बन्धेयत्तायाः प्रमाणान्तरायत्तनिर्णयत्वेन ब्रह्मणः सर्वदेशकालसम्बन्धस्यापि प्रमाणान्तरादापततो विरोधाभावात्। वस्तुतः परिच्छेदमात्रादपि सर्वप्रकारपरिच्छेदरहितत्वाभावादानन्त्यासिद्धिरिति चेत्, तद्भवतोऽप्यविद्याविलक्षणत्वं ब्रह्मणो अभ्युपेयतः समानम्; अतस्सतोऽविद्याविलक्षणत्वाभ्युपगमाद्ब्रह्मणोऽपि भिन्नत्वेन भेदप्रयुक्त्ता दोषास्सर्वे तवापि प्रसज्येरन्। यद्यविद्याविलक्षणत्वं नाभ्युपेयते; तर्ह्यविद्यात्मकत्वमेव ब्रह्म स्यात्।\n\"सत्यं ज्ञानमनन्तं ब्रह्म\" इति लक्षणवाक्यमपि तत एवापाथर्कं स्यात्। भेदतत्त्वानभ्युपगमे हि स्वपक्षपरपक्षसाधनदूषणादिविवेकाभावात्सर्वमसमञ्जसं स्यात्। आनन्त्यप्रसिद्धिश्च देशकालपरिच्छेदरहितत्वमात्रेण; न वस्तुतोऽपि परिच्छेदरहितत्वेन, तथाविधस्य शशविषाणायमानस्यानुपलब्धेः। भेदवादिनस्तु सर्वचिदचिद्वस्तुशरीरत्वेनब्रह्मणस्सर्वप्रकारत्वात्स्वतः परतोऽपि परिच्छेदो न विद्यते। तदेवं कारणाद्भिन्नस्य कायर्स्य सत्यत्वाद्ब्रह्मकार्यं कृत्स्नं जगद्ब्रह्मणोऽन्यदेव। इति प्राप्ते प्रचक्ष्महे - तदनन्यत्वमारम्भणशब्दादिभ्यः। तस्मात्- परमकारणाद्ब्रह्मणः, अनन्यत्वं जगतः आरम्भणशब्दादिभ्यः तदुपपादयद्भयोऽवगम्यते। आरम्भणशब्द आदिर्येषां वाक्यानाम्, तान्यारम्भणशब्दादीनि \"वाचारम्भणं विकारोनामधेयं मृत्तिकेत्येव सत्यम्\" \"सदेव सोम्येदमग्र आसीदेकमेवाद्वितीयं, तदैक्षत बहु स्यां प्रजायेयेति तत्तेजोऽसूजत\" \"अनेन जीवेनात्मनाऽनुप्रविश्य\" \"सन्मूलास्सोम्येमास्सर्वाः प्रजास्सदायतनाः सत्प्रतिष्ठाः ऐतदात्म्यमिदं सर्वं तत्सत्यं स आत्मा तत्त्वमसि श्वेतकेतो\" इत्येतानि; प्रकरणान्तरस्थान्यप्येवञ्जातीयकान्यत्राभिप्रेतानि। एतानि हि वाक्यानि चिदचिदात्मकस्य जगतः परस्माद्ब्रह्मणोऽनन्यत्वमुपपादयन्ति। तथा हि- \"स्तब्धोऽस्युत तमादेशमप्राक्ष्यो येनाश्रुतं श्रुतं भवत्यमतं मतमविज्ञातं विज्ञातम्\" इति कृत्स्नस्य जगतो ब्रह्मैककारणत्वम्, कारणात्कार्यस्यानन्यत्वं च हृदि निधाय कारणभूतब्रह्मविज्ञानेन कार्यभूतस्य सर्वस्य विज्ञाने प्रतिज्ञाते सति कृत्स्नस्य ब्रह्मैककारणतामजानता शिष्टेण \"कथं नु भगवःस आदेशः\" इत्यन्यज्ञानेनान्यज्ञातताऽसम्भवं चोदितो जगतो ब्रह्मैकारणतामुपदेक्ष्यन् लौकिकप्रतीतिसिद्धं कारणात्कायर्स्यानन्यत्वं तावत् \"यथा सोम्येकेन मृत्पिण्डेन सर्वं मृण्मयं विज्ञातं स्यात्\" इति दर्शयति। यथैकमृत्पिण्डारब्धानां घटशरवादीनां तस्मादनतिरिक्त्तद्रव्यतया तज्ज्ञानेन ज्ञाततेत्यर्थः। अत्र काणादवादेन कारणात् कार्यस्य द्रव्यान्तरत्वमाशङ्कय लोकप्रतीत्यैव कारणात्कार्यस्यानन्यतामुपपादयति \"वाचारम्भणं विकारो नामधेयं मृत्तिकेत्येव सत्यम्\" इति। आरभ्यते आलभ्यते स्पृश्यत इत्यारम्भणम्; \"कृत्यल्युटो बहुलम्\" इति कर्माणि ल्युट्। वाचा- वाक्पूर्वकेण व्यवहारेण हेतुनेत्यर्थः। घटेनोदकमाहरेत्यादि वाक्पूर्वको ह्युदकाहरणादिव्यवहारः, तस्य व्यवहारस्य सिद्धये तेनैव मृद्द्रव्येण पृथुबुध्नोदरत्वादिलक्षणो विकारः- संस्थानविशेषः तत्प्रयुक्त्तं च घट इत्यादि नामधेयम्, स्पृश्यते- उदकाहरणादिव्यवहारविशेषसिद्धयर्थं मृद्द्रव्यमेव संस्थानान्तरनामधेयान्तरभाग्भवति। अतो घटाद्यपि मृत्तिकेत्येव सत्यम्, मृत्तिकाद्रव्यमित्येव सत्यम्, प्रमाणेनोपलभ्यत इत्यर्थः, न तु द्रव्यान्तरत्वेन; अतस्तस्यैव मृद्धिरण्यादेर्द्रव्यस्य संस्थानान्तरभाक्तवमात्रेण बुद्धिशब्दान्तरादय उपपद्यन्ते, यथेकस्यैव देवदत्तस्यावस्थाभेदैः \"बालो युवा स्थविरः\" इति बुद्धिशब्दान्तरादयः कार्यविशेषाश्च दृश्यन्ते। यदुक्त्तं- सत्यामेव मृदि घटो नष्ट इति व्यवहारात्कारणादन्यत्कायर्मिति, तदुत्पत्तिविनाशादीनां कारणभूतस्यैव द्रव्यस्यावस्थाविशेषत्वाभ्युपगमादेव परिहृतम्। तत्तदवस्थस्यैकस्यैव तस्यैव द्रव्यस्य ते ते शब्दास्तानि तानि च कार्याणीति युक्त्तम्। द्रव्यस्य तत्तदवस्थत्वं कारकव्यापारायत्तमिति तस्यार्थवत्त्वम्। अभिव्यक्त्यनुबन्धीनि चोद्यानि तस्या अनभ्युपगमादेव परिहृतानि। उत्पत्त्यभ्युपगमेऽपि सत्कार्यवादो न विरुध्यते; सत एवोत्पत्तेः। विप्रतिषिद्धमिदमभिधीयते, पूर्वमेव सत्, तदुत्पद्यते चेति। अज्ञातोत्पत्तिविनाशयाथात्म्यस्येदं चोद्यम्; द्रव्यस्योत्तरोत्तरसंस्थानयोगः पूर्वपूर्वसंस्थानसंस्थितस्य विनाशः, स्वावस्थस्य तूत्पत्तिः, अतः सर्वावस्थस्य द्रव्यस्य सत्त्वात् सत्कार्यवादो न विरुध्यते। संस्थानस्यासत उत्पत्तावसत्कार्यवादप्रसङ्ग इति चेत् असत्कार्यवादिनोऽप्युत्पत्तेरनुतत्तिमत्त्वे सत्कार्यवादप्रसङ्गः। उत्पत्तिमत्त्वे चानवस्था। अस्माकं त्ववस्थानं पृथक्प्रतिपत्तिकार्ययोगानर्हत्वादवस्थावत एवोत्पत्त्यादिकं सर्वमिति निरवद्यम्। कपालत्वचूर्णत्वपिण्डत्वावस्थाप्रहाणेन घटत्वावस्थावदेकत्वावस्थाप्रहाणेन बहुत्वावस्था, तत्प्रहाणेनैकत्वावस्था चेति न कश्चिद्विरोधः। तथा \"सदेव सोम्येदमग्र आसीदेकमेवाद्वितीयम्\" इति, सदेवेदम् इदानीं विभक्त्तनामरूपत्वेन नानारूपं जगत् अग्रे नामरूपविभागाभावेनैकमेवासीत्, सर्वशक्त्तित्वेनाधिष्ठात्रन्तरासहतया अद्वितीयं चेत्यनन्यत्वमेवोपपादितम्। तथा \"तदैक्षत बहु स्यां प्रजायेय\" इति स्रक्ष्यमाणतेजःप्रभृतिविविधिविचित्रस्थिरत्रसरूपजगत्त्वेन आत्मनो बहुभवनं सङ्कल्प्य जगत्सर्गाभिधानात् कार्यभूतस्य जगतः परमकारणात्परस्माद्ब्रह्मणोऽनन्यत्वमव त्तिमत्त्व इति। अस्माकं त्विति- अपृथक्सिद्धधर्मतया पृथक् प्रतिपत्तिकार्यानर्हव्यतिरिक्त्तानाम् उत्पत्त्यादिकं पृथगपेक्षते, पृथक्प्रतिपत्तिकार्यानर्हधर्माः पृथगुत्पत्तिनिरपेक्षाः, अत एव ह्युत्पत्तेरुत्पत्त्वादिनैरपेक्ष्यम्; तस्मादपृथक्सिद्धधर्मास्तु स्वयं धर्मिण उत्पत्त्याद्यवस्थाभूता इत्यर्थः। अवस्थैव वस्तुन उत्पत्तिः, न त्ववस्थाया उत्पत्तिर्नामास्तीति स्वपक्षवैषम्यद्योतनार्थस्तुशब्दः। सङ्ख्याभेदं परिहरति - कपालत्वेति। सद्वारकत्वादविरोधः, कालभेदाच्चविरोध इत्यर्थः।\nएवं वाचारम्भणमित्यादिवाक्यस्यार्थ उक्त्तः। अथ सूत्रस्थादिशब्दोपात्तेषु वाक्येषु सदेवेत्यादिकं दार्ष्टान्तिकवाक्यं व्याचष्टे - तथेति। तथा अनन्यत्वमेवोपादितमित्यन्वयः। सच्छब्दः प्रमाणसम्बन्धार्हतां वदति। यद्वा ब्रह्म वदति। अन्यतरार्थत्वे अप्यनन्यपदार्थत्वं सिध्यति, सदेवेत्यवधारणेन कदाचिदसत्यत्वं व्यावर्तितम्। एकमेवेति नामरूपविभागाभाव उक्त्तः। अद्वितीयपदेनाधिष्ठात्रन्तरनिषेध इत्यर्थः। सदेवेत्यादिवाक्यस्थमिदंशब्दं व्याचष्टे - विभक्त्तनामरूपत्वेनेति। इदं जगत्सदेव चेत् कथं सृष्टयाद्युपपत्तिरित्यत्राह- अग्र इति। अद्वितीयपदं व्याचष्टे - सर्वशक्त्तित्वेनेति। एषां पदानामुक्त्तार्थपरत्वमेकविज्ञानेन सर्वविज्ञानप्रतिज्ञोपपादनार्थत्वादेवावगम्यते, न हि सजातीयविजातीयादिव्यावृत्त्या प्रतिज्ञोपपादनोपयोगः। एषां पदानामुक्त्तार्थैकपरत्वमुपरितनवाक्यैरप्युपपादयति- तथा तदैक्षतेति। सीयते। सच्छब्दवाच्यस्य परस्य ब्रह्मणः सर्वज्ञस्य सत्यसङ्कल्पस्य निरवद्यस्यैव सदेवेदमिति निर्द्देशार्हजगत्त्वम्, सच्छब्दवाच्यस्यैव जगतो नामरूपविभागाभावेनैकत्वमधिष्ठात्रन्तरनिरपेक्षत्वम्, पुनरपि तस्यैव विचित्रास्थिरत्रसरूपजगत्त्वेन बहुभवनसङ्कल्परूपेक्षणम् यथासङ्कल्पं सर्गश्च कथमुपपद्यत इत्याशङ्कयाह \"सेयं देवतैक्षत हन्ताहमिमास्तिस्रो देवताः अनेन जीवेनात्मनानुप्रविश्य नामरूपे व्याकरवाणीति तासां त्रिवृत्तं त्रिवृत्तम्\" इत्यादि। \"तिस्रो देवताः\" इति कृत्स्नमचिद्वस्तु निर्द्दिश्य स्वात्मकजीवानुप्रवेशेनैतद्विचित्रनामरूपभाक्करवाणीत्युक्त्तम्। अनेन जीवेनात्मना - मदात्मकजीवेन आत्मतया अनुप्रविश्यैतद्विचित्रनामरूपभाक्करवाणीत्यर्थः। स्वात्मनो जीवस्य चात्मतयाऽनुप्रवेशकृतं नामरूपभाक्तवमित्युक्त्तं भवति। \"तत्सृष्ट्वा तदेवानुप्राविशत् तदनुप्रविश्य सच्च त्यच्चाभवत्\" इति श्रुत्यन्तरेण स्पष्टम्, सजीवं जगत्परेण ब्रह्मणा आत्मतयाऽनुप्रविष्टमिति; तदेतत्कार्यावस्थस्य च कारणावस्थस्य च चिदचिद्वस्तुनः सकलस्य स्थूलस्य सूक्ष्मस्य च परब्रह्मशरीरत्वम्, परस्य च ब्रह्मण आत्मत्वमन्तर्यामिब्राह्मणादिषु सिद्धं स्मारितम्। अनेन पूर्वोक्त्ता शङ्का निरस्ता। अचिद्वस्तुनि सजीवे ब्रह्मण्यात्मतयाऽवस्थिते नामरूपव्याकरणवच नाच्चिदचिद्वस्तुशरीरकं ब्रह्मैव जगच्छब्दवाच्यमिति \"सदेवेदमग्र एकमेवासीत्\" इत्यादि सर्वमुपपन्नतरम्, शरीरभूतचिदचिद्वस्तुगताः सर्वे विकाराश्चापुरुषार्थाश्चेति ब्रह्मणो निरवद्यत्वं कल्याणगुणाकरत्वं च सुस्थितम्। तदेतत् \"अधिकं तु भेदनिर्देशात्\" इत्यनन्तरमेव वक्ष्यति। तथा \"ऐतदात्म्यमिदं सर्वम्\" इति कृत्स्नस्य चेतनाचेतनस्य ब्रह्मतादात्म्यमुपदिशति। तदेव च तत्त्वमसीति निगमयति। तथा प्रकरणान्तरस्थेष्वपि वाक्येषु \"सर्वं खल्विदं ब्रह्म\" \"आत्मनि खल्वरे दृष्टे श्रुते मते विज्ञात इदं सर्वं विदितम्\" \"इदं सर्वं यदयमात्मा\" \"ब्रह्मैवेदं सर्वम्\" इत्यनन्यत्वं प्रतीयते, तथाऽन्यत्वं च निषिध्यते \"सर्वं तं परादाद्योऽन्यत्रात्मनः सर्वं वेद\" \"नेह नानास्ति किञ्चन। मृत्योः स मृत्युमाप्नोति य इह नानेव पश्यति\" इति। तथा \"यत्र हि द्वैतमिव भवति तदितर इतरं पश्यति यत्र त्वस्य सर्वमात्मैवाभूत्तत्केन कं पश्येत्\" इत्यविदुषो द्वैतदर्शनं विदुषश्चाद्वैतदर्शनं प्रतिपादयदनन्यत्वमेव तात्त्विकमिति प्रतिपादयति। तदेवमारम्भणशब्दादिभ्यो जगतः परमकारणात्परस्माद्ब्रह्मणोऽनन्यत्वमुपपाद्यते। अत्रेदं तत्त्वम्- चिदचिद्वस्तुशरीरतया तत्प्रकारं ब्रह्मैव सर्वदा सर्वशब्दाभिधेयम्। तत्कदाचित्स्वस्मात् स्वशरीरतयापि पृथग्व्यपदेशानर्हसूक्ष्मदशापन्नचिदचिद्व स्तुशरीरम्, तत्कारणावस्थं ब्रह्म। कदाचिच्च विभक्त्तनामरूपव्यवहारार्हस्थूलदशापन्नचिदचिद्वस्तुशरीरम्, तच्च कार्यावस्थमिति कारणात्परस्माद्ब्रह्मणः कार्यरूपं जगदन्यत्, शरीरभूतचिदचिद्वस्तुनः शरीरिणो ब्रह्मणश्च कारणावस्थायां कार्यावस्थायां च श्रुतिशतसिद्धया स्वभावव्यवस्थया गुणदोषव्यवस्था च \"न तु दृष्टान्तभावात्\" इत्यत्रोक्त्ता। ये तु कार्यकारणयोरनन्यत्वं कार्यस्य मिथ्यात्वाश्रयणेन वर्णयन्ति; न तेषां कार्यकारणयोरनन्यत्वं सिध्यति सत्यमिथ्यार्थयोरैक्यानुपपत्तेः, तथा सति ब्रह्मणो मिथ्यात्वं जगतः सत्यत्वं वा स्यात्। ये च कार्यमपि पारमार्थिकमभ्युपयन्त एव जीवब्रह्मणोरौपाधिकमन्यत्वम्, स्वाभाविकं चानन्यत्वम्, अचिद्ब्रह्मणोस्तु द्वयमपि स्वाभाविकमिति वदन्ति; तेषामुपाधिब्रह्मव्यतिरिक्त्तवस्त्वन्तराभावान्निरवयवस्याखण्डितस्य ब्रह्मण एवोपाधिसम्बन्धाद्ब्रह्मस्वरूपस्यैव हेयाकारपरिणामाच्छक्त्तिपरिणामाभ्युपगमे शक्त्तिब्रह्मणोरनन्यत्वाच्च जीवब्रह्मणोः कर्मवश्यत्वापहतपाप्मत्वादिव्यवस्थावादिन्योऽचिद्ब्रह्मणोश्च परिणामापरिणामवादिन्यः श्रुतयो व्याकुली भवेयुः व्याकुप्येयुः।\nये पुनः निरस्तनिखिलभोक्त्तृत्वादिविकल्पविप्लवं सर्वशक्त्तियुक्त्तं सन्मात्रद्रव्यमेव कारणं ब्रह्म; तच्च प्रलयवेलायां शान्ताशेषसुखदुःखानुभवविशेषं स्वप्रकाशमपि सुषुप्तात्मवदचिद्विलक्षणमवस्थितम्, सृष्टिवेलायां मृत्तिकाद्रव्यमिव घटशरावादिरूपम्, समुद्र इव च फेनतरङ्गबुद्बुदादिरूपो भोक्त्तृभोग्यनियन्तृरूपेणांशत्रयावस्थमवतिष्ठते; अतो भोक्त्तृभोग्यनियन्तृत्वानि तत्प्रयुुक्त्ताश्च गुणदोषाः शरावत्वघटत्वमणिकत्ववत्तद्गतकार्यभेदवच्च व्यवतिष्ठन्ते; भोक्त्तृभोग्यनियन्तॄणां सदात्मनैकत्वं च घटशरीवमणिकादीनां मृदात्मनैकत्ववदुपपद्यते; अतस्सन्मात्रद्रव्यमेव सर्वावस्थावस्थितमिति ब्रह्मणोऽनन्यज्जगदातिष्ठन्ते; तेषां सकलश्रुति स्मृतीतिहासपुराणन्यायविरोधः सर्वा हि श्रुतयःसस्मृतीतिहासपुराणाः सर्वेश्वरेश्वरं सदैव सर्वज्ञं सर्वशक्त्तिं सत्यसङ्कल्पं निरवद्यं देशकालानवच्छिन्नानवधिकातिशयानन्दं परमकारणं ब्रह्म प्रतिपादयन्ति, न पुनरीश्वरादपि परमीश्वरांशि सन्मात्रम्। तथाहि \"सदेव सोम्येदमग्र आसीदेकमेवाद्वितीयम् तदैक्षत बहु स्यां प्रजायेयेति ब्रह्म वा इदमग्र आसीदेकमेव तदेकं सन्न व्यभवत् तच्छ्रेयोरूपमत्यसृजत क्षत्रं यान्येतानि देवक्षत्राणीन्द्रो वरुणः सोमो रुद्रः पर्ज्जन्यो यमो मृत्युरीशानः\" इति \"आत्मा वा इदमेकमेवाग्र आसीत् नान्यत्किञ्चन मिषत् स पेक्षत लोकान्नु सृजा इति\" \"एको ह वै नारायण आसीन्न ब्रह्मा नेशानो नेमेद्यावापृथिवी न नक्षत्राणि नापो नाग्निर्न सोमो न सूर्यः स एकाकी न रमते तस्य ध्यानान्तस्थस्य\" इत्यादिभिः परमकारणं सर्वेश्वरेश्वरो नारायण एवेत्यवगम्यते। सद्ब्रह्मात्मशब्दा हि तुल्यप्रकरणस्थास्तत्तुल्यप्रकरणस्थेन नारायणशब्देन विशेषितास्तमेवावगभयन्ति \"तमीश्वराणां परमं महेश्वरं तद्देवतानां परमं च दैवतम्। \"स कारणं करणाधिपाधिपो न चास्य कश्चिज्जनिता न चाधिपः इतीश्वरस्यैव कारणत्वं श्रूयते। स्मृतिरपि मानवी\" \"ततः स्वयम्भूर्भगवान्\" इति प्रकृत्य \"सोऽभिध्याय शरीरात्स्वात्सिसृक्षुर्विविधाः प्रजाः। अप एव ससर्जादौ तासु वीर्यमुपासृजत्\" इति। इतिहासपुराणान्यपि पुरुषोत्तममेव परमकारणमभिदधति \"नारायणो जगन्मूर्तिरनन्तात्मा सनातनः। स सिसृक्षुः सहस्रांशादसृजत्पुरुषान् द्विधा\" \"विष्णोः सकाशादुद्भूतं जगत्तत्रैव च स्थितम्\" इत्यादिषु। न चेश्वरः सन्मात्रमेवेति वक्त्तुं शक्यम्, तस्य तदंशत्वाभ्युपगमात्सविशेषत्वाच्च। न च तस्य ज्ञानानन्दाद्यनन्तकल्याणगुणयोगः कादाचित्क इति वक्त्तुं शक्यते, तेषां स्वाभाविकत्वेन सदातनत्वात्, \"परास्य शक्त्तिविर्विधैव श्रूयते स्वाभाविकी ज्ञानबलक्रिया च\" \"यः सर्वज्ञः सर्ववित्\" इत्यादिभ्यः। ज्ञानानन्दादिशक्त्तियोग एवास्य स्वाभाविक इति मा वोचः, शक्त्तिः स्वाभाविकी, ज्ञानबलक्रिया च स्वाभाविकीति पृथङ्निर्देशाल्लक्षणाप्रसङ्गाच्च। न च पाचकादिवत् \"सर्वज्ञ\" इत्यादिषु शक्त्तिमात्रे कृत्प्रत्यय इति वक्त्तुं शक्यम्, कृत्प्रत्ययमात्रस्य शक्त्तावस्मरणात्, \"शक्त्तौ हस्तिकवाटयोः\" इत्यादिषु केषाञ्चिदेव कृत्प्रत्ययानां शक्त्तिविषयत्वस्मरणात् पाचकादिषु त्वगत्या लक्षणा समाश्रीयते।\nकिञ्चईश्वरस्य तदंशविशेषत्वात्तस्य चांशित्वे तरङ्गात्समुद्रस्येवांशादंशिनोऽधिकत्वात् \"तमीश्वराणां परमं महेश्वरम्\" \"न तत्समश्चाभ्यधिकश्च दृश्यते\" इत्यादीनीश्वरविषयाणि परश्शतानि वचांसि बाध्येरन्। किञ्च सन्मात्रस्य सर्वात्मकत्वेंऽशित्वे चेश्वरस्य तदंशविशेषत्वात्तस्य सर्वात्मकत्वांशित्वोपदेशा व्याहन्येरन्। न हि मणिकात्मकत्वं तदंशत्वं वा घटशरावादेः। स्वांशेषु सर्वेषु सन्मात्रस्य पूर्णत्वेनेश्वरांशेऽपि तस्य पूर्णत्वात्तदात्मकानि तदंशाश्चेतराणि वस्तूनीति चेन्न; घटेऽपि सन्मात्रस्य पूर्णत्वादीश्वरस्यापि घटात्मकत्व तदंशत्वप्रसङ्गात्। न च सन्मात्रस्य घटोऽस्ति पटोऽस्तीति वस्तुधर्मतययाऽवगतस्य द्रव्यत्वं कारणत्वं वोपपद्यते; व्यवहारयोग्यता हि सत्त्वम्; विरोधिव्यवहारयोग्यता तद्य्ववहारयोग्यस्यासत्त्वम् द्रव्यमेव सदित्यभ्युपगमे क्रियादीनामसत्त्वप्रसङ्गः, क्रियादिषु काशकुशावलम्बनेनापिसर्वत्रेकरूपा सत्तादुरुपपादा। सदात्मना च सर्वस्याभिन्नत्वे सर्वज्ञत्वेन सर्वस्वभावप्रतिसन्धानात्सर्वगुणदोषसङ्करप्रसङ्गश्च पूर्वमेवोक्त्तः, अतो यथोक्त्तप्रकारमेवानन्यत्वम्॥\nअथोच्येत- एकस्यैवावस्थान्तरयोगेऽपि बुद्धिशब्दान्तरादयो बालत्वयुवत्वादिषु दृश्यन्ते; मृद्दारुहिरण्यादिषु द्रव्यान्तरत्वेऽपि दृश्यन्ते; तत्र मृद्घटादिषु कार्यकारणेषु बुद्धिशब्दान्तरादयोऽवस्थानिबन्धना एवेति कुतो निर्णीयत इति। तत्रोत्तरम् - कुण्डलादिकार्यसद्भावे च कारणभूतहिरण्यस्योपलब्धेः, \"इदं कुण्डलं हिरण्यम्\" इति हिरण्यत्वेन प्रत्यभिज्ञानादित्यर्थः। न चैवं हिरण्यादिषु द्रव्यान्तरेषु मृदादय उपलभ्यन्ते; अतो बालयुवादिवत्कारणभूतमेव द्रव्यमवस्थान्तरापन्नं कार्यमिति गीयते; द्रव्यान्तरवादिनाप्यभ्युपेतेनावस्थान्तरयोगेन बुद्धिशब्दान्तरादिषूपपन्नेष्वनुपलब्धद्रव्यान्तरकल्पनानुपपत्तेश्च। न च आजातिनिबन्धनेयं प्रत्यभिज्ञा, जात्याश्रयभूतद्रव्यान्तरानुपलब्धेः। एकमेव हेमजातीयं द्रव्यं कार्यकारणोभयावस्थं दृश्यते। न च द्रव्यभेदे समवायिकारणानुवृत्त्या कार्ये प्रतिसन्धानमिति वक्त्तुं शक्यम्, द्रव्यान्तरत्वे सत्याश्रयानुवृत्तिमात्रेण तदाश्रितद्रव्यान्तरे प्रतिसन्धानानुपपत्तेः। गोमयादिकार्ये वृश्चिकादौ गोमयादिप्रतिसन्धानं न दृश्यत इति चेन्न; तत्राप्याद्यकारणभूतपृथिवीद्रव्यप्रत्यभिज्ञानात्। अग्निकार्ये धूमेऽग्निप्रत्यभिज्ञानं न दृश्यत इति चेत्- भवतु, न तत्र प्रत्यभिज्ञानम्; तथापि न दोषः, अग्नेर्निमित्तकारणमात्रत्वात्। अग्निसंयुक्त्तार्द्रेन्धनाद्धि धूमो जायते। गन्धैक्याच्चार्द्रेन्धनकार्यमेव धूमः, अतः कार्याभावे च तदेवेदमित्युपलब्धेर्बुद्धिशब्दान्तरादयोऽवस्थाभेदमात्रनिबन्धना इत्यवगम्यते। तस्मात्कारणादनन्यत्कार्यम्॥ इतश्च - अपरस्य- कार्यस्य कारणे सत्त्वाच्च कारणात्कार्यस्यानन्यत्वम्। लोकवेदयोर्हि कार्यमेव कारणतया व्यपदिश्यते; यथा लोके \"सर्वमिदं घटशरावादिकं पूर्वाह्णे मृत्तिकैवासीत्\" इति; वेदे च \"सदेव सोम्येदमग्र आसीत्\" इति। यदुक्त्तं कारणे कार्यस्य सत्त्वं लोकवेदाभ्यामवगम्यत इति, तदयुक्त्तम्; असद्य्वपदेशात्- \"असदेवेदमग्र आसीत्\" \"असद्वा इदमग्र आसीत्\" \"इदं वाग्रे नैव किञ्चनासीत्\" इति; लोके च \"सर्वमिदं घटशरावादिकं पूर्वाह्णे नासीत्\" इति; अतो यथोक्त्तं नोपपद्यत इति चेत्- तन्न; धर्मान्तरेण तथा व्यपदेशात्। स खल्वसद्य्वपदेशस्तस्यैव कार्यद्रव्यस्य पूर्वकाले धमर्ान्तरेणसंस्थानान्तरेण; न भवदभिप्रेतेन तुच्छत्वेन। सत्त्वासत्त्वे हि द्रव्यधर्मावित्युक्त्तम्। तत्र सत्त्वधर्माद्धर्मान्तरमसत्त्वम्। इदंशब्दनिर्दिष्टस्य जगतः सत्त्वधर्मो नामरूपे; असत्त्वधर्मस्तु तद्विरोधिनी सूक्ष्मावस्था; अतो जगतो नामरूपयुक्त्तस्य तद्विरोधिसूक्ष्मदशापत्तिरसत्त्वम्। कथमिदमवगम्यते ? वाक्यशेषाद्युक्त्तेः शब्दान्तराच्च। वाक्यशेषस्तावत् \"इदं वा अग्रे नैव किञ्चनासीत्\" इत्यत्र \"तदसदेव सन्मनोऽकुरुत स्यामिति\" इति। अनेन वाक्यशेषगतेन मनस्कारलिङ्गेनासच्छब्दाथर्े तुच्छातिरिक्त्ते निश्चिते तदैकार्थ्यात् \"असदेवेदम्\" इत्यादिष्वप्यसच्छब्दस्यायमेवार्थ इति निश्चीयते। युक्त्तेश्च असत्त्वस्य धर्मान्तरत्वमवगम्यते; युक्त्तिर्हि सत्त्वासत्त्वे पदार्थधर्माववगमयति। मृद्द्रव्यस्य पृथुबुध्नोदराकारयोगो घटोऽस्तीति व्यवहारहेतुः, तस्यैव तद्विरोध्यवस्थान्तरयोगो घटो नास्तीतिव्यवहारहेतुः, तत्र कपालाद्यवस्थायास्तद्विरोधित्वेन सैव घटावस्थस्य नास्तीति व्यवहारहेतुः। न च तद्य्वतिरिक्त्तो घटाभावो नाम कश्चिदुपलभ्यते; न च तत्कल्प्यते, तावतैवाभाव व्यवहारोपपत्तेः। तथा शब्दान्तराच्च पूर्वकाले धर्मान्तरयोग एवावगम्यते। शब्दान्तरं च पूर्वोदाहृतं \"सदेव सोम्येदमग्र आसीत्\" इत्यादिकम्। तत्र हि \"कुतस्तु खलु सोम्येवं स्यात्\" इति तुच्छत्वमाक्षिप्य \"सदेव सोम्येदमग्र आसीत्\" इति स्थापितम्। \"तद्धेदं तर्ह्यव्याकृतमासीत् तन्नामरूपाभ्यां व्याक्रियत\" इति सुस्पष्टमुक्त्तम्। इदानीं कार्यस्य कारणादनन्यत्वे निदर्शनद्वयं द्वाभ्यां सूत्राभ्यां दर्शयति - यथा तन्तव एव व्यतिषङ्गविशेषभाजः पट इति नामरूपकार्यान्तरादिकं भजन्ते; तद्वद्ब्रह्मापि॥ \nयथा च वायुरेक एव शरीरे वृत्तिविशेषं भचमानः प्राणापानादिनामरूपकार्यान्तराणि भजते; तद्वत् ब्रह्मैकमेव विचित्रस्थिरत्रसरूपं जगद्भवतीति परमकारणात्परस्माद्ब्रह्मणोऽनन्यत्वं जगतः सिद्धम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.1.6 आरम्भणाधिकरणम् \nकिं ब्रह्मकार्यं जगत् ब्रह्मणोऽन्यत्, उतानन्यदिति संशयः। अन्यदिति पूर्वः पक्षः, तथोपलब्धेः। न हि बुद्धिशब्दान्तरादयः कारणात्कार्यस्यानन्यत्वे कथंचिदुपपद्यन्ते; कारकव्यापारवैयर्थ्यं चानन्यत्वे। अतो वस्तुविरोधादनन्यत्वश्रुतयो लक्षणया नेयाः। राद्धान्तस्तु - \"वाचारम्भणं विकारो नामधेयं मृत्तिकेत्येव सत्यम्\", \"सदेव सोम्येदमग्र आसीदेकमेवाद्वितीयं, तदैक्षत बहु स्यां प्रजायेयेति तत्तेजोऽसृजत\", \"ऐतदात्म्यमिदं सर्वं तत्सत्यं स आत्मा तत्त्वमसि श्वेतकेतो\", \"सर्वं खल्विदं ब्रह्म तज्जलानिति\", \"तद्धेदं तर्ह्यव्याकृतमासीत्तन्नामरूपाभ्यां व्याक्रियत\" इत्यादिश्रुतिशतसिद्धं कार्यस्य जगतः कारणाद्ब्रह्मणोऽनन्यत्वम्। न चात्र वस्तुविरोधगन्धः; कारणीभूतमृदादिद्रव्यस्यैव पृथुबुध्नोदराद्यवस्थान्तरापत्त्या बुद्धिशब्दान्तरादयोऽप्युपपद्यन्ते। तत एव कारकव्यापाराद्यर्थवत्त्वञ्च। एवं कारणस्यैव कार्यावस्थायामपि प्रत्यभिज्ञायमानस्यावस्थान्तरापत्त्यैव सर्वेषूपपन्नेषु अनुपलब्धद्रव्यान्तरकल्पना न संभवति। तस्मात् ब्रह्मकार्यं जगत् ब्रह्मणोऽनन्यदेव। सूत्रार्थस्तु - तस्मात् ब्रह्मणः, अनन्यत्वं कार्यस्य जगतः आरम्भणशब्दादिभ्यो वाक्येभ्यस्तदुपपादयद्भ्योऽवगम्यते, आरम्भणमिति शब्द आदिर्येषां पूर्वोक्तानां वाक्यानाम्, तान्यारम्भणशब्दादीनि; तान्यनन्यत्वमुपपादयन्ति। \nभावे चोपलब्धेः। घटादिकार्यभावे च तदेवेदं मृद्द्रव्यमित्थमवस्थितमिति कारणस्य उपलब्धेश्च कारणादनन्यत्वं कार्यस्य। यथा देवदत्तस्य बालत्वयुवत्वाद्यवस्थाविशिष्टस्यानन्यत्वम्॥  सत्वाच्चापरस्य। अपरस्य कार्यस्य कारणे सत्त्वाच्च कारणादनन्यत्कार्यम्। सर्वमिदं घटशरावादि कार्यं पूर्वाह्णे मृदेवासीदिति हि कारणे कार्यमुपलभ्यते। घटशरावादिसंस्थानसंस्थितमेव मृद्द्रव्यं पूर्वकाले पिण्डाकारमुपलब्धमित्यर्थः॥ \nअसद्व्यपदेशान्नेति चेन्न धर्मान्तरेण वाक्यशेषाद्युक्तेः शब्दान्तराच्च। \"असदेवेदमग्र आसीत्\", \"इदं वा अग्रे नैव किञ्चनासीत्\" इत्यादिषु कारणावस्थायां कार्यस्यासत्त्वव्यपदेशात् कारणे कार्यं सदित्येतन्नोपपद्यत इति चेन्न, सदिति व्यपदेशहेतुभूतनामरूपावस्थाविरोधिसूक्ष्मावस्थाख्यधर्मान्तरेण योगादसदिति व्यपदिश्यते। कथमिदमवगम्यते? वाक्यशेषाद्युक्तेश्शब्दान्तराच्च। वाक्यशेषस्तावत् - \"तदसदेव सन्मनोऽकुरुत स्याम्\" इति । असदिति व्यपदिष्टस्यैव मनस्कारप्रतिपादनेन असद्व्यपदेशो धर्मान्तरयोगादित्यवगम्यते। युक्तिश्च - धर्मान्तरयोगमेवासद्व्यपदेशहेतुम् अवगमयति। घटोऽस्ति घटो नास्तीति सदसद्व्यपदेशयोर्घटत्वकपालत्वयोः परस्परविरोधिधर्मयोरेव हेतुत्वे सिद्धे तदतिरिक्तानुपलब्धतुच्छत्वस्य हेतुत्वकल्पनानुपपत्तेः। तथा शब्दान्तरं च - \"सदेव सोम्येदमग्र आसीदि\"ति समानप्रकरणस्थमसच्छब्दं धर्मान्तरयोगनिमित्तमवगमयति॥ \nपटवच्च। यथा तन्तव एव व्यतिषङ्गविशेषभाजः पट इति नामरूपाभ्यां कार्यान्तरादिकं भजन्ते, तद्वद्ब्रह्मापि॥  यथा च प्राणादिः। यथा च वायुरेक एव शरीरे वृत्तिविशेषं भजमानः प्राणापानादिनामरूपकार्यान्तराणि भजते, तद्वद्ब्रह्मापीति तदनन्यत्वं जगतस्सिद्धम्। इति आरम्भणाधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.1.6 आरम्भणाधिकरणम् \nकारणभूताद्ब्रह्मणोऽनन्यत्वं कार्यभूतस्य जगतो वाचारम्भणशव्दादिभ्यो वाक्येभ्योऽवगम्यते \" वाचारम्भणं विकारो नामधेयं मृत्तिकेत्येव सत्यम् ” “ सदेव सोम्येदमग्र आसीदेकमेवाद्वितीयम् \" \" तदैक्षत बहु स्यां प्रजायेयेति \" \" ऐतदात्म्यमिदं सर्वम् \" \" तत्त्वमसि \" इत्यादिभ्यः ॥ घटादिकार्यभावे च ' तदेवेदं मृद्रव्यम्' इत्युपलब्धेश्व कारणा- दनन्यत्कार्यम् ॥ कार्यस्य कारणे सत्त्वाच्च तस्मादनन्यत्कार्यम् । 'घटशरावादिकं पूर्वे मृदेवासीत्' इति हि घटादिर्मृदात्मनोपलभ्यते असद्वयपदेशान्नेति चेन्न, धर्मान्तरेण वाक्य- शेषाद्युक्तेः शब्दान्तराच्च ॥१८ ॥\n\"इदं वा अग्रे नैव किंचनासीत् \" इति कार्यस्य तदानीमसत्त्व-व्यपदेशात् कारणे कार्यमसदिति चेत्; न । स्थूलत्व विरोधिसूक्ष्मत्वरूप- धर्मान्तरयोगादसत्त्वव्यपदेशः । कुतः ? \" तदसदेव सन्मनोऽकुरुत, स्याम्\" इति वाक्यशेषादवगम्यते । मनस्कारो हि विद्यमानस्यैव । युक्तिश्चासद्वय- पदेशो धर्मान्तरयोगनिमित्त इति गमयति । पिण्डत्वघटत्वक पालत्वादि- परस्परविरोधिभिर्भावरूपैर्धर्मैः 'घटः प्राङ् नासीत्, इदानीमस्ति, भविष्यति च' इति सदा विद्यमानस्यैव मृद्रव्यस्य ' ह्यसदादिव्यपदेशः । तथा शब्दान्तरं च–“ तद्धेदं तर्ह्यव्याकृतमासीत्\" इत्यादि ॥\nतन्तव एव संयोगविशेषभाजः पट इति नामान्तरादिकं भजन्ते । तद्वत् ब्रह्मापि ॥\nयथा च वायुरेक एव वृत्तिविशेषैः प्राणापानादिनामानि भजते, तथा ब्रह्मापीति तदनन्यत्वं जगतः ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.1.6 आरम्भणाधिकरणम् \n॥ तदनन्यत्वमारम्भणशब्दादिभ्यः ॥ सङ्गतिमाह - असदितीति । इत्यादिषुसूत्रेष्वित्यर्थः । ब्रह्मणो जगत्कारणत्वं सम्भवति नेति । किं ब्रह्म कार्यत्वे जगतः श्रुतिसिद्धं ब्रह्मणोऽनन्यत्वं सम्भवति, नेति । किं \"वाचारम्भण\"मित्यादिवाक्यानि कारणस्यैवावस्थान्तरापत्त्या कार्यत्वं बोधयितुं प्रभवन्ति नेति । किं बुद्धिशब्दान्तरादयोऽवस्थाभेदनिबन्धनाः उत द्रव्यभेदनिबन्धनाः? इति । यदा बुद्धिभेदादयः स्वरूपान्यत्वनिबन्धनाः तदा कार्यस्य कारणादन्यतया जगतो ब्रह्मान्यत्वांपत्तेस्तदनन्यतया व्यपदिश्यमानं ब्रह्म न कारणं भवतीति स्यात् । यदा बुद्धिभेदादीनामवस्थान्तरनिबन्धनत्वं तदा कार्यस्य कारणादनन्यत्वेन जगतो ब्रह्मानन्यत्वसिद्धेस्तदनन्यतया व्यपदिश्यमानस्य ब्रह्मणो जगत्कारणत्वं सम्भवतीति सिध्यति । अत्र केचित्तदनन्यत्वं वर्णयन्ति, तस्मात्कारणाद्ब्रह्मणः कार्यस्यानन्यत्वम्, परमार्थतो व्यतिरेकेणाभाव इति । जडाजडयोरेकत्वायोगादनन्यत्वं नाम नैक्यम्, किन्तु भेदाभावः । भेदस्य प्रतीयमानत्वादसत्त्वस्य दुर्वचत्वात् परमार्थतो व्यतिरेकेणाभाव इत्युक्त्तम्; तत्तावन्निरूप्यम् । यद्यनन्यशब्दो बहुव्रीहिरभिमतः तदाऽन्यशून्यत्वमनन्यत्वम्, तेन कार्यधर्मिनिषेधात् प्रपञ्चमिथ्यात्वं सिध्यति, यथा निर्धनत्वमिति धनाभावः, तथा सति तस्यानन्यत्वमिति योजनीयम्, न तु तस्मादिति, पुरुषस्य निर्धनत्वमिति हि व्यपदेशः, न तु पुरुषान्निर्धनत्वमिति; तस्मात्कारणात् परमार्थतोऽनन्यत्वं व्यतिरेकेणाभावः कार्यस्यावगम्यत इति हि तेषां योजना, अतस्तत्पुरुषसामर्थ्यादनन्यत्वमन्यत्वाभावः स्यात्, ततश्चैक्यं विहितं स्यात्, न तु मिथ्यात्वम्, यथा मनुष्यादनन्यत्वं ब्राह्मणस्य वृक्षादनन्यत्वं पलाशस्येति । न हि ब्राह्मणपलाशयोर्मिथ्यात्वमुच्यते, अतोऽनन्यत्वशब्देन न कायर्मिथ्यात्वसिद्धिः। परमार्थत इत्यध्याहारश्च तन्निरपेक्षार्थे सम्भवत्यनुपपन्नः । यदि परमार्थव्यतिरेकाभावशब्द ऐक्यपरो न भवेत् तदा व्यतिरेकशब्दवैयर्थ्यञ्च, परमार्थतोऽभाव इत्येतावता कार्यमिथ्यात्वसिद्धेः, अतस्तदसत्त्वमिति सूत्रं शिक्षणीयम् । \"मृत्तिकेत्येवे\"ति विषयवाक्यस्थ इतिशब्दश्च वृथा स्यात् । ननु तत्पुरुषपक्षेऽपि चन्द्रादनन्यो द्वितीयश्चन्द्र इत्यत्र द्वितीयचन्द्रस्येव कार्यस्य मिथ्यात्वसिद्धिरिति चेन्न; तत्रापि द्वित्वस्यैव मिथ्यात्वाच्चन्द्रैकत्वसिद्धेः । रज्जोरनन्यः सर्प इत्यत्र सर्पमिथ्यात्ववत्कार्यमिथ्यात्वमिति चेन्न; मातुरनन्या वन्ध्येतिवद्वाक्यस्य व्याहतार्थत्वात् । न व्याहतिः, सर्पमिथ्यात्वस्य विवक्षितत्वादिति चेन्न; अशाब्दत्वात्मिथ्यात्वस्य । ननु अग्निना सिञ्चेदित्यत्र सेचनवाचिशब्दस्य दाहवाचित्वाभावाद्धि व्याघातः, अत्र त्वमुख्यवृत्त्या व्याहतिपरिहार इति चेत्, अनन्यसर्पशब्दयोः कस्यामुख्यता मता? यद्यनन्यशब्दस्यारोपितपरत्वमाश्रित्य सर्पो रज्ज्वारोपित इत्यर्थो विवक्षितः स्यात् तर्हि तद्वदेव तदनन्यत्वमिति सौत्रं पदमप्यारोपितपरं स्यात्, तदानीं \"सत्त्वाच्चापरस्ये\"ति सूत्रवैघट्यं स्यात्, तद्धि कारणदशायामपि कार्यस्य कारणे सत्त्वं ब्रूते, न ह्यारोपः पाश्चात्यः, आरोपितवस्तु प्रागपि सदिति युज्यते । प्रागपि कारणात्मना सत्त्वं युक्त्तमिति चेन्न; असतः कार्यस्य परमार्थभूतकारणात्मना सत्त्वायोगात् । यदि सर्पशब्देनाधिष्ठानं लक्ष्यते, एवमेव कार्यशब्दोपलक्षितस्य सन्मात्रस्य कारणादनन्यत्वं स्यात्; तथा सति कार्यस्य कारणादनन्यत्वं न सिध्यति, सन्मात्रस्यापरिणामिनो निर्दोषस्य कारणत्वाभावादविकारस्याकल्पितस्य कार्यत्वाभावाच्च । ननु सन्मात्रमेव कारणाविद्याशबलं कारणं, कल्पिताकारोपहितं घटस्सन् पटस्सन् इत्यवभासमानं तदेव कार्यमित्यनन्यत्वमिति चेत्, अवि\nद्याशबलत्वं नाम किमविद्योपलक्षितत्वम्, उताविद्याविशिष्टत्वम् ? प्रथमे ब्रह्मकारणत्वासिद्धिरेव, न हि शाखोपलक्षितस्य चन्द्रस्यपत्रपुष्पाद्युपादानत्वम् नापि सारसोपलक्षितकेदारस्य सारसगतगतिशब्दाद्युपादानत्वम्; यदि कारणाविद्याविशिष्टं सन्मात्रमेव कल्पिताकारविशिष्टं कार्यमित्यनन्यत्वम् ततोऽपि कारणावस्थप्रकृतिशरीरकमेव ब्रह्म कार्यावस्थप्रकृतिशरीरकमित्यनन्यत्वोपपादनं वरम्, \"यस्याव्यक्त्तं शरीरम्\" \"यस्य पृथिवी शरीर\"मिति श्रुतानुगुणनिर्वाहे सम्भवत्यश्रुतकल्पनानुपपत्तेः सकलप्रमाणबाधाभावात् परमार्थत इत्यध्याहारनैरपेक्ष्यात् श्रुतावितिशब्दवैयर्थ्याभावाच्च । यद्य्वतिरेकेण यस्य नोपलभ्भसद्भावौ स तस्मादनतिरिक्त्तः, यथा मृदो घट इत्यनुमानपरं \"भावे चोपलब्धेः\" इति सूत्रं व्याख्यातम्, उपलम्भसद्भावयोः समुच्चयात् धूमाग्न्योरालोकचाक्षुषरूपयोश्चानन्यत्वव्युदास इति । अत्रोच्यते, न तावत्कार्यावस्थायाः कारणे नैकत्वं साध्यम्, अनुवृत्तसत्यनित्याजडस्य तस्य व्यावृत्तासत्यानित्यजडावस्थायाश्चैकत्वव्याघातात् जातिव्यक्त्योरनेकान्तत्वाच्च । तत्राप्यभेदेऽभिमते गुणगुणिनोरनैकान्त्यम् तत्राप्यभिन्नत्वं दुर्वचम्, जातिगुणयोरैक्यप्रसङ्गात् । जात्यभिन्नं हि वस्तु जातिरेव, तस्यैव गुणाभिन्नत्वे जातिरेव गुणः स्यात् । अस्त्विति न वाच्यम्; अयं नीलः पटः नायं नील इति जातिसद्भावेऽपि गुणाभावव्यवहारदर्शनात् । कार्यमिथ्यात्वे साध्ये दृष्टान्तः साध्यविकलः, मृत्कार्यस्य घटस्य बाधादर्शनात् । शुक्त्तिरूप्यदृष्टान्तपरिग्रहेऽप्यनैकान्त्यम्, हेतोर्घटेऽपि वृत्तेः । प्रतिपन्नोपाधौ बाधितत्वेन सोपाधिकं च, कार्यग्राहिप्रमाणबाधितत्वञ्च । तृतीये च सूत्रे यस्य कारणे पूर्वं सत्त्वं नास्ति न तत्ततो जायते, यथा सिकतासु तैलमित्यनन्यत्वे युक्त्तिरुक्त्ता इयं च कार्यमिथ्यात्ववादिनोऽनुपपन्ना, रज्जौ प्रागसतः काल्पनिकसर्पस्यारोपदर्शनात् । प्रागपि सोऽस्ति चेत् प्रतीयते, काल्पनिकानामर्थानां प्रतीयमानतयैव हि सत्त्वम् । ननु कल्पिनाकारोपहितमधिष्ठानं कार्यम्, तत्राधिष्ठानस्वरूपं प्राङ्नास्ति चेत् न तत्र कार्यकल्पना भवतीति सूत्रार्थ इति चेत्, तत्तु निरधिष्ठानभ्रमासम्भवनिराकरणेन दतोत्तरं भवति । यदुक्त्तं कारणस्य सत्त्वं प्रामाणिकं कार्यं च सदेवावभासते तत्र सत्त्वद्वयानुपलम्भात्सन्मात्रातिरिक्त्तः कार्याकारो मिथ्येति । तदयुक्त्तम्; सामान्यरूपमुपाधिरूपमसद्व्यावृत्तिरूपं वा सत्त्वं विशेषणविशेष्ययोः साधारणं दृष्टमिति तावता विशेषणमिथ्यात्वासिद्धेः । न हि दण्डिनि स्पन्दमने स्पन्दमानत्वमेकं दृष्टमिति दण्डदेवदत्तयोरनन्यत्वम्; अतो मृषावाद्यभिमतमनन्यत्वमनुपपन्नम् । औपाधिकभेदाभेदवादेऽपि परिणामास्पदस्योपाधेश्च ब्रह्मणश्च भिन्नाभिन्नतयाऽनन्यत्वं वाच्यम्; तत्र खण्डगतृंङ्गलोमा\nदीनां खण्डादभिन्नेन मुण्डेनानन्यत्ववज्जगद्ब्रह्मणोरनन्यत्वममुख्यम् । ननु न केवलं खण्डमुण्डयोरिव भिन्नाभिन्नत्वमात्रभचिद्ब्रह्मणोः, किन्तु ब्रह्मणः शक्त्तिरूपत्वादुपाधेः, यथाऽग्नेरौष्ण्यादिः, अतः शक्त्तिशक्त्तिमद्रूपेणोपाधिब्रह्मणोर्भिन्नाभिन्नत्वाज्जगतो ब्रह्मानन्यत्वमिति । उच्यते; शक्त्तिर्नाम किं सामर्थ्यपर्यायो ब्रह्मधर्मविशेषः ? उत सूक्ष्मावस्था प्रकृतिरेव ? आद्ये ब्रह्मणो निर्विकारत्वश्रुतिविरोधः । ब्रह्मणो मृत्पिण्डनिर्विशेषत्वात्, मृत्पिण्डो हि घटादिपरिणामशक्त्तियुक्त्तो विकारीत्युच्यते । द्वितीये तु खण्डकार्यस्य शृङ्गादेर्मुण्डादनन्यत्ववदमुख्यत्वम्,अतस्तदनुपपन्नम् । यादवप्रकाशमतेऽपि भोक्त्तृभोग्यनियन्तॄणां ब्रह्मांशत्वाभ्युपगमान्महदादिकायर्ाणां भोक्त्तृनियन्तृभ्यामनन्यत्वमयः कार्यस्य रूपस्य सुवर्णरजताभ्यामिवानुपपन्नम्, महदादीनां प्रकृतेरनन्यत्वे ब्रह्मकारणवादासिद्धिः, सन्मात्रब्रह्मणोऽनन्यत्वं सच्छब्दप्रवृत्तिनिमित्तविशेषनिरूपणाच्छिथिलीभवति, अबाध्यत्वादिकं हि प्रवृत्तिनिमित्तत्वेन वर्तते, जगत्सतोऽनन्यदित्युक्त्ते जगदबाध्यमित्युक्त्तं भवति, ततश्च ब्रह्मानन्यत्वमनुक्त्तं स्यात् । यस्य भाव एव यदुपलब्धिस्तत्तस्य कारणम्, तदवस्थतन्त्वादिभाव एव प्रावरणादिकार्यदर्शनात्तन्त्वादिकं प्रावरणादेः कारणम्, एवं तत्कारणभूते तन्तावपि न द्रव्यान्तरं कारणमिति द्रव्यान्तरकल्पकतया पराभिमतस्य कार्यभेदस्यान्यथासिद्धिपरं द्वितीयसूत्रं व्याख्यातम् । तदयुक्त्तम्; पूर्वपक्षयुक्त्तीनामन्यथासिद्धेराद्यसूत्र एव विवक्षितत्वात् तद्विषयभूते वाकयैकदेश एव विकारनामधेययोर्वाक्पूर्वकसर्वव्यवहारसिध्द्यर्थतोपपादनात्, अतस्तत्रान्यत्वहेत्वन्यथासिद्धावुक्त्तायामनन्यत्वनियामकहेतुपरत्वं द्वितीयस्य युक्त्तम्, इदं सत् इदं सदिति कार्यस्य सर्वस्य सत्त्वविषयप्रतीतिः सर्वैरविभज्यमानं सन्मात्रमुपस्थापयति तदेव सन्मात्रं ब्रह्म, अतो ब्रह्मानन्यत्वमिति प्रत्यक्षादेवानन्यत्वोपपादनपरं सत्त्वाच्चापरस्येति सूत्रं व्याख्यातम् तदत्यन्तानुपपन्नम्; \"न चक्षुषा गृह्यते नापि वाचा नान्यैर्देवैः\" \"सहैव सन्तं न विजानन्ति देवाः\" \"न संदृशे तिष्ठति रूपमस्य\" \"हृदा मनीषा मनसाऽभिक्लृप्तो य एनं विदुरमृतास्ते भवन्ति\" \"क इत्था वेद यत्र सः\" \"तं दुर्दशं गूढमनुप्रविष्टम्\" \"अध्यात्मयोगाधिगमेन देवं मत्वा\" इत्यादिभिः श्रुतिभिः प्रत्यक्षाद्यगोचरत्वाभिधानात्, योगैकदृश्यत्वाभिधानाच्च । अदृश्यत्वादिविषयं शास्त्रमीश्वरविषयम्, न तु सन्मात्रब्रह्मविषयमिति चेन्न, \"यत्तदद्रेश्यमग्राह्यं यद्भूतयोनिं परिपश्यन्ति धीराः\" \"तपसा चीयते ब्रह्म ततोऽन्नमभिजायते\" इति कृत्स्नोपादानस्य ब्रह्मण एवादृश्यत्वाद्यभिधानादीश्वरातिरिक्त्तब्रह्मणो निष्प्रमाणकत्वात् कारणवाक्यानां निर्विषयत्वप्रसङ्गाच्च । सद्द्रव्यं हि प्रत्यक्षसिद्धम् अवस्थाविशेषाच्च द्रव्यानन्यत्वं च अनन्यत्वसाधकयुक्त्तिभिः सिद्धं किमत्र वेदान्तकृत्यम्, अतः सूत्राणां वक्ष्यमाण एवार्थ उपपन्नः । काणादाः- वैशेषिकाः । विलक्षणबुद्धिबोध्यत्वम्- शब्दभेदः, कार्यभेदः, कालभेदः, आकारभेदः परिणामभेदः, भावाभावविरोधः, सङ्ख्याभेदः, कारकव्यापारवैयर्थ्यम्, नित्यानित्यविभागानुपपत्तिश्चेति हेतवः उच्यन्ते । न कारणादित्यादिना - न स्वल्वित्यादिभिस्तत्तद्धेतुनिर्देशानन्तरभाष्यग्रन्थैर्हेत्वसिद्धिशङ्काव्यावृत्तिः क्रियते - सत्यपीति ।\nकार्योपयोगितया- उदकाहरणादिकार्योपयोगितयेत्यर्थः । कार्योपयोगः सामर्थ्योत्पादनद्वारेण वा, साक्षाद्वा? तत्र वैशेषिकैः शक्तयनभ्युपगमात्साक्षादुपयोगः परिशिष्यत इति तत्र दूषणमुक्त्तम् । तदसदित्यादि - किमभिव्यक्त्तिरुत्पद्यते, उताभिव्यज्यते ? उताभिव्यक्तयनपेक्षानित्या ? इति विकल्पाभिप्रायेण दूषयति । अभिव्यक्त्तेरित्यादिना दूषणान्तरमाह - किञ्चेति । न चेति मृत्पिण्डे घटो न विद्यते चेत् असत्त्वाविशेषात्तन्तुरपि घटचिकीर्षुणोपादीयेत, न च तथाक्रियते, अतः कारणविशेषोपादाननियमानुपपत्त्या कार्यं सदेवेत्यर्थः । परिहरति - कारणेति । घटो मृत्पिण्ड एव विद्यते, न तन्तुष्विति नियमः कथम् ? तदेव तत्सद्भावयोग्यमिति चेत्तदुत्पादनयोग्यं तदेवेति तस्यैवोपादाननियमो युक्त्त इत्यर्थः । एवमुपादानकारणनियमानुपपत्तिरूपं चोद्यं परिहृतम् । अथ कारकव्यापारानुपपत्तिमुखेन चोदयति - नन्विति । परिहरति - नैवमिति । अनन्यत्वश्रुतीनाममुख्यत्वमभिमतम् । अस्मिन् पक्षे सिद्धान्त्येकदेशिमुखेनोत्तरमाह - अत्राहुरिति । वाचारम्भणमित्यादिवाक्यस्यार्थमभिप्रेत्याह - अतो यथेति । विकारेषूपलभ्यमानादिति ।\nअनेनानुवर्त्तमानत्वहेतुर्विवक्षितः । एकमेवाद्वितीयमित्यस्यार्थमाह - तथेति । अहङ्कारादिव्यवहारालम्बनः- \"अहमिति प्रथमोऽध्यास इति हि तेषां ग्रन्थः, आदिशब्देन ज्ञेयमुच्यते, ब्रह्मव्यतिरिक्त्तपरमार्थभूतकार्याभावस्तदनन्यत्वशब्दार्थ इति भावः । दृष्टान्तस्य साध्यविकलतां शङ्कते - न च वाच्यमित्यादिना । परिहरति - यत इति । यथा ज्वालावत् क्षणिकमित्युक्त्ते ज्वालाभेदस्याप्रत्यक्षत्वेन न तत्र साध्यवैकल्यं तद्वदित्यर्थः । का पुनरित्यादि - सदसद्विलक्षणत्वं नाम मिथ्यात्वे हेत्वन्तरमाह - किञ्चेति । कार्यस्य सदसद्विलक्षणत्वे व्यतिरेकिणं हेतुमाह - सत आत्मन इति । सदसद्विलक्षणत्वं मिथ्यात्वेऽन्वयिहेतुरिति दर्शयति - अनिर्वचनीयं चेति । सपक्षस्य शुक्त्तिरजतादेरनिर्वचनीयत्वं दर्शयति- तस्य चेति । व्यावर्त्तमानत्वहेतोरुपाधिशङ्कापरिहाराय कार्यस्य दुर्निरूपितामनुग्राहकतर्करूपेणाह - किञ्चेति । सत्यं चेत् सुनिरूपं स्यादित्यर्थः । नापीति - विशेषान्तरापत्तिः किं विकृतस्य उत न?\nनोचेत्सर्वदा विशेषान्तरापत्तिप्रसङ्गः, विशेषान्तरापत्तिपूर्वकत्वे तस्यापि विशेषान्तरापत्तिपूर्वकत्वम् तस्यापि तथेत्यनवस्थेत्यर्थः । अविकृतमेवेत्यादि - विशेषशब्दो देशकालनिमित्तैः प्रत्येकं सम्बध्यते । अविकृतस्य चेत् सर्वदा देशकालादिसमवधानं स्यात् विकृतस्य चेदनवस्थेत्यर्थः । उक्त्ततर्कस्य प्रत्यक्षविरोधमाशङ्क्याह - न च वाच्यमिति । परिहरति - विकल्पासहत्वादिति । किं द्रव्यमात्रं कारणम्, उताकारमात्रम्, उताकारविशिष्टं द्रव्यम् ? इति विकल्पाः, तेषु प्रथमं शिरो दूषयति - न तावदित्यादिना । समवायिकारणांशविषयं प्रत्यभिज्ञानमित्याशङ्कयाह - तदतिरिक्त्तेति । तर्हि तत्र व्यक्त्तिद्वयमुपलभ्येत, न तथोपलब्धिरित्यर्थः । द्वितीयं शिरो दूषयति - नापीति । कार्ये समवायिकारणानुवृत्त्या तदुपलब्धिः परेणाभ्युपगम्यते, तत्र पटे तन्तव इव स्वस्तिके रुचकमुपलभ्येतेत्यर्थः । तृतीयं शिरो दूषयति - नापीति । रुचकाकारविशिष्टं कारणं चेत् स्वस्तिके रुचकाकारविशिष्टहेमोपलम्भप्रसङ्ग इत्यर्थः । एवमत्र केवलप्रमाणात्तर्कानुगृहीतं प्रमाणं प्रबलमिति प्रत्यक्षविरोधपरिहार इत्युक्त्तं भवति । अत इति । कारणातिरिक्त्तवस्त्वनुपलब्ध्या न प्रत्यक्षबाध इत्यर्थः । तत एव न सोपाधिकत्वम्, पक्षेऽपि साधितत्वेनोपाधित्वाभावादितिभावः । ब्रह्मव्यतिरिक्त्तकृत्स्नमिथ्यात्वे मृत्तिकादीनां सत्यत्वं व्याहतमित्यत्राह - तदिदमिति । न मृत्तिकासत्यत्वे तात्पर्यम्, अपि तु ब्रह्मव्यतिरिक्त्तमिथ्यात्व एव तात्पर्यमिथ्यर्थः । न केवलं ब्रह्मकार्यत्वेन जगतो मिथ्यात्वं सिध्यति, कण्ठोक्त्तमपीत्याह - ऐतदात्म्यमिति । \"ऐतदात्म्यमिदं सर्व \"मिति बाधार्थे सामानाधिकरण्यमिति भावः । \"आदि\nत्यो यूप\" इत्यादिषु प्रत्यक्षेण बाधमभिप्रेत्य इहापि तमाशङ्कयाह - न चागमावगतेति । परिहरति - यथोक्त्तेति । आदित्यो यूप इत्यादिवाक्यमन्यपरम्, अत्र तूपक्रमोपसंहारादिलिङ्गैस्तात्पर्यमस्त्येवेति न प्रत्यक्षेण बाध इत्यभिप्रायः । अविरोधमाह - प्रत्यक्षस्येति । यद्वा किं शब्दतः प्रतीत्यभावात्, प्रत्यक्षविरोधाद्वाऽन्यपरत्वं शङ्कयत इत्यभिप्रेत्य शब्दतः प्रतिपत्त्यभावं परिहरति - यथोक्त्तेति । प्रत्यक्षविरोधं परिहरति - प्रत्यक्षस्येति । विरोधमभ्युपगम्याह - विरोधे सत्यपीति । भेदवासनामूलत्वम्- सम्भावितदोषत्वम्, अपच्छेदन्यायाभिप्रायेणाह - चरमभाविन इति । स्वरूपेति आदिशब्देन व्युत्पत्तिरभिप्रेता । प्रमितौ निराकाङ्क्षस्येति । प्रमितौप्रमितिहेतुत्वे; अर्थनिश्चायकत्व इत्यर्थः । शास्त्रस्य शब्दस्वरूपग्रहणव्युत्पत्त्यादिषु प्रत्यक्षाद्यपेक्षा अस्ति, तथापि शास्त्रज्ञानं स्मृतिज्ञानवत् स्वार्थविषयज्ञानान्तरानुभूतत्वेन न स्वविषयं दर्शयति, अपि तु अनन्यगोचरमेव दर्शयतीत्यर्थः । नन्वित्यादि - पादे मे वेदान इत्यादिना जीवेश्वरेत्यादिना च लौकिकवैदिकव्यवस्थानुपपत्तिरुक्त्ता । एतद्वयवस्थासिद्धयर्थं जीवाज्ञानवादपक्षमुपन्यस्यति अत्र केचिदिति । नन्वित्यादि - सत्यं परमार्थतः । परमार्थतो न भिद्यन्ते इति सत्यम्, वयं त्वौपाधिकभेदमाश्रित्य ब्रूम इत्यर्थः । कस्येत्यादि - अत्रोक्त्तमितरेतराश्रयं परिहरति - नैतदेवमिति । मुखान्तरेणापि परिहरति - किञ्चेति । अवस्तुभूतायाम्- अपरमार्थभूतायाम् । अनवक्लृप्तिः- असिद्धिः । यथा ब्रह्मणः स्वतः शुद्धत्वेन नाविद्याश्रयत्वम् तथा\nब्रह्माव्यतिरिक्त्तस्यापि जीवस्य स्वतःशुद्धत्वेनाविद्याश्रयत्वानुपपत्त्या तत्कार्यजन्मजरामरणादिभ्रमानुपपत्तिरित्यत्राह - वस्तुतो ब्रह्मेति । यथौपाधिकाशुद्धिर्वस्तुतो मुखाव्यतिरिक्त्तत्वेपि मुखप्रतिबिम्बे सम्भवति तथा वस्तुतो ब्रह्माव्यतिरिक्त्तत्वेन स्वतःशुद्धत्वे सत्यप्यौपाधिकाशुद्धिसम्भवादविद्याश्रयत्वेन काल्पनिकत्वमित्यर्थः । अशुद्धिर्नाम स्वतः शुद्धत्वप्रतियोग्याकारः, अविद्यासम्बन्धयोयतेत्यर्थः । काल्पनिकत्वोपपत्तिः- जन्मजरामरणादेः काल्पनिकत्वोपपत्तिरित्यर्थः । औपाधिकाशुद्धेरपि ज्ञानानिवर्त्यत्वं स्यादित्यत्राह - प्रतिबिम्बगतेति । अशुद्धिविषयभ्रमेणोत्तरोत्तराविद्याश्रयत्वम्, अविद्याश्रयत्वेनोत्तरोत्तराशुद्धिविषयभ्रम इत्यन्योन्याश्रयत्वमाशङ्कयाह - जीवानां भ्रमस्येति । जीवाज्ञानपक्षसमाप्तिद्योतनार्थमितिकरणम् । दूषयति - तदेतदिति । अविदिताद्वैतयाथात्म्यानाम्- अद्वैतानिपुणानाम् । श्रद्धालुशब्देन भेदवादेऽप्यकौशलं विवक्षितम् , उभयतोपि भ्रष्टैरेव मुक्त्तमिति भावः । किमकल्पितस्वाभाविकरूपेणाविद्याश्रयत्वम्, उत कल्पिताकारेण, अथ कल्पिताकारविशिष्टरूपेण? इति विकल्पत्रयमभिप्रेत्य प्रथमं शिरो दूषयति जीवस्येति । द्वितीयं दूषयति - तदतिरिक्त्तेनेति । कथं जडस्याविद्याश्रयत्वमुक्त्तं स्यात् ? जीवो ह्यविद्याश्रय इत्यत्राह न खल्विति । ब्रह्म चिद्रूपम्, कल्पितं तु जडम् तदुभयातिरिक्त्तनभ्युपगमात् कल्पिताकारेण अविद्याश्रयत्वे जडस्येवाविद्याश्रयत्वमुक्त्तं स्यादित्यर्थः । तृतीयं शिरः शङ्कते - कल्पितेति । दूषयति - तन्नेति । ततः किमित्यत्राह - अविद्याश्रयाकार इति । अविद्याश्रयत्वे सति विशिष्टत्वम्, विशिष्टाकार एव अविद्याश्रय इत्यात्माश्रयणमित्यर्थः ।\nकिञ्चेत्यादि - अविद्या किमेका, उत वह्नी ? इति विकल्पमभिप्रेत्य एकत्वपक्षे दूषणमाह - तत्रेकस्मिन्निति । तत्रापि किमविद्या नश्यति, उत न नश्यति ? इति विकल्पमभिप्रेत्य नाशपक्षे दूषणमुक्त्तम्- तत्रेति । अविनाशपक्षं दूषयति - अन्यस्येति । अथाविद्याबहुत्वपक्षमनुवदति - प्रतिजीवमिति । बन्त्स्यते- बद्धो भविष्यतीत्यर्थः । दूषयति - तन्नेति । अत्रापि विकल्पयति - स जीवभेद इति । अनभ्युपगमात् अद्वैतहानिप्रसङ्गेनानभ्युपगमात् । द्वितीयं शिरो विकल्पयति - किमिति । प्रथमपक्षस्योत्तरमाह - ब्रह्मण इति चेदिति । द्वितीयं शिरो दूषयति - अथेति । किमस्या जीवभेदक्लृप्तिसिद्धयर्थतां विस्मरसीति - जीवभेदकल्पकाऽविद्या जीवकल्पनात् प्रागेव न जीवानाश्रयितुं क्षमा, जीवासिद्धेरित्यर्थः । या जीवभेदकल्पका अविद्यास्ता एव जीवाश्रयाः बद्धमुक्त्तादिव्यवस्थाहेतव इति पक्षमनूद्य दूषयति । अथ प्रतिजीवमिति - बीजाङ्कुरन्यायेन परिहारस्यानुपपत्तिमाह - नचेति । बीजाङ्कुरेषूत्पादकबीजस्योत्पाद्याङ्कुरापेक्षा नास्ति, उत्पादकाङ्कुरमन्यत् उत्पाद्यं चान्यत्, अत्र तु जीवभेदकल्पकाविद्यायाः कल्पनीयजीवाश्रयापेक्षाऽस्ति कल्पकाविद्याश्रयो जीवः, स एव कल्प्यश्चेति वैषम्यम् । अशकनीयतासाधयितुमशक्यतेत्यर्थः । उत्पाद्योत्पादकाङ्कुरव्यक्त्तिभेदवत् कल्पकाविद्याश्रयकल्प्यजीवव्यक्त्तिभेदार्थं प्रवाहानादित्वाभ्युपगमे दूषणमाह - अथेति । अकृताभ्यागमकृतनाशः श्रुत्यर्थापत्तिः । आदिशब्देन जीवस्वरूपनित्यत्वादिश्रुतिविरोधो विवक्षितः । एवं जीवाख्यधर्मिणः प्रवाहानादित्वकल्पने दूषणमुक्त्तम्, जीवत्वधर्मतत्कल्पकाविद्ययोः प्रवाहानादित्वेऽप्युक्त्तं दूषणमतिदिशति - अत एवेति । पूर्वपूर्वजीवाश्रयाविद्ययोत्तरोत्तरजीवभावकल्पनम्, तत्तदाश्रयाविद्यया तदुत्तरोत्तरजीवभावकल्पनमित्यर्थः । अस्य पक्षस्य निरस्ततां विवृणोति - अविद्याप्रवाह इति । धर्मिधर्मकल्पनपक्षयोरुभयोरपि तुल्यं दूषणमाह - आमो\nक्षाच्चेति । जीवस्य- जीवभावविशिष्टस्येत्यर्थः । अविद्यायाः दुघर्टत्वेन परिहारं दूषयति- यच्चोक्त्तमिति । शुद्धविद्यास्वरूपत्वात्- शुद्धज्ञप्तिरूपत्वात् । उक्त्ताभिरुपपत्तिभिः- अन्योन्याश्रयादिभिः । मोक्षानुपपत्त्या दूषयति - किञ्चेति । नोचेदिति - अविद्याकार्यस्य जीवत्वस्यावस्थानादनिर्मोक्ष इत्यर्थः । दार्ष्टान्तिकपर्यालोचनया दूषणमुक्त्तम्; अथ दृष्टान्तालोचनया दूषयति - यच्चोक्त्तमिति । अपुरुषार्थप्रतिभासानुपपत्तिमुखेन दूषयिष्यन् दोषप्रतिभासस्यावश्यम्भावितामाह - किञ्च यस्य हीति । अपुरुषार्थदोषप्रतिभासस्य निरसयनीयत्वात्तन्निरासाय हि वेदान्तारम्भः, बिम्बप्रतिबिम्बस्थानीययोर्जीवब्रह्मणोर्दोषप्रतिभासायोगात्तन्निरासार्थो वेदान्तोऽनारभ्य इति दूषणं दर्शयितुं यस्य हीत्याद्युक्त्तम् । दृष्टान्ते मुखतत्प्रतिबिम्बतद्य्वतिरिक्त्तचेतनसद्भावात्तदभिप्रायेण विकल्पयति - उतान्यस्य कस्यचिदिति । न हि मुखं तत्प्रतिबिम्बं वा चेतयत इति - रूपवदचेतनविशेषस्यैवं प्रतिबिम्बं दृष्टम्; तस्माद्ब्रह्मजीवयोर्बिम्बप्रतिबिम्बभावाभ्युपगमे तयोरचेतनत्वमापततीति भावः । ब्रह्मणो दोषप्रतिभासपक्षेऽधिकं दूषणमाह - ब्रह्मण इति । अन्यस्येति पक्षं दूषयति - तृतीयोऽपीति । पूर्वमविद्याश्रयानुपपत्तिरुक्त्ता, इदानीमविद्याकार्यभ्रमाश्रयो निरूप्यते - किञ्चेति । कः कल्पकः- को भ्रमाश्रय इत्यर्थः । नापि जीव इति - कल्पकत्वात्सिद्धिः कल्प्यत्वादसिद्धिश्चेति स्वसिद्धेः स्वापेक्षा,\nजीवविषयभ्रमाश्रये सिद्धे हि जीवक२प्तिः, जीवसिद्धेः स्वविषयभ्रमाश्रयभूतेन स्वेनैव सापेक्षत्वादात्माश्रयत्वमित्यर्थः । अनुपपत्त्यन्तरमाह - शुक्त्तिकेति । कल्पकत्वाच्च भ्रमाश्रयत्वमनुपपन्नम्, न हि दोषकल्प्यं रजतमर्थान्तरविषयभ्रमाश्रय इत्यर्थः । किञ्चेत्यादि - अथ पश्यतीति । अपरमार्थजीवप्रतीतिरविद्यया विना न सम्भवतीत्यर्थः । अत एव- ईक्षापूर्वकसृष्ट्याद्यर्थं ब्रह्मणोऽपरमार्थजीवदर्शनार्थं चाविद्यान्वयाभ्युपगमादेवेत्यर्थः । मायापरभ्रमहेतुः, अविद्या स्वभ्रमहेतुरिति हि तन्मतम् । मायिनं तु महेश्वरमिति श्रुतिरेतद्विभागहेतुः । अपरमार्थजीवदर्शनमज्ञानेनैव सम्भवतीत्येतदेवोपपादयति - अज्ञानमित्यादिना । किमविद्यया विना जीवदर्शित्वम् ? उत जीवदर्शनेन विना तन्मोहनम् ? इतिपक्षयोः प्रथमं दूषितम् अज्ञानमिति । अनन्तरं शिरो दूषयति - न चेति । मायैव जीवदर्शनहेतुरित्यत्राह - नापीति न हि परमोहनहेतुरेव माया मोहयितुर्मोहनीयदर्शनहेतुः । अस्यास्तु मायाया अयं विशेष इत्याशङ्कते - अथेति । प्रतिवदति - तर्हीति । नामनिविवाद आवयोरित्यर्थः । शङ्कते - अथेति । परिहरति - नैवमिति । न केवलं सत्यत्वेन दर्शनहेतुरेव दोषः, अपरमार्थप्रतिभासमात्रहेतुर्दोष इत्यभिप्रायेणाह - चन्द्रैकत्व इति । अपुरुषार्थदर्शनहेतुत्वतदभावरूपं वैषम्यं शङ्कते - अथेति । परिहरति - तन्नेति । अपरिच्छिन्नेति - स्वरूपस्यैवापरिच्छिन्नानन्दत्वादिच्छया मायादर्शनमनुपपन्नम्, तस्याश्चापरमार्थत्वादविद्याकृतमेव तद्दर्शनमित्यर्थः । तद्वत्ता - तत्सम्बन्धः । किञ्चेति - अपुरुषार्थत्वाभावेन निरसनीयत्वाभावाभिप्रायेणाह - नित्ययेति । आश्रयविभागानुपपत्त्या - निरसनीयत्वाभावानुप\nपत्त्या च मायाऽविद्याविभागानुपपत्तिमाह - मायाश्रयतयेति । पूर्ववदेवेति - अन्योन्याश्रयादिभिर्दूषणैरित्यर्थः । मायाऽविद्याविभागानुपपत्त्या ब्रह्मण एवाविद्याश्रयत्वमुपसंहरति - अत इति । बन्धमोक्षादिव्यवस्थानुपपत्तिं जीवज्ञानकल्पनहेतुभूतां पूर्वोक्त्तामनूद्य परिहरति - यत्त्विति । नेदं चोद्यमनिष्टमित्यर्थः । तर्हि बद्धमुक्त्तादिव्यवहारः कथमित्यत्राह - व्यवह्रियमाणायाश्चेति । वक्ष्यमाणानुमानगर्भमाह - काल्पनिकत्वादिति । स्वाप्नव्यवस्थाः काल्पनिकत्वाद्यथैकाविद्ययोपपद्यन्ते तथा सर्वासां व्यवस्थानां काल्पनिकत्वादेकाविद्ययैव तत्कल्पनोपपत्तिरित्यर्थः । सर्वकल्पनोपपत्तिरिति - अन्यथाऽनुपपन्नं हि कल्पकम्, अन्यथोपपन्नत्वान्नाविद्याभेदक२प्तिन्यर्ायेत्यर्थः । दृष्टान्तं शिक्षयति - स्वप्नदृशा हीति । अत एव आश्रयैकत्वेऽपि सर्वव्यवस्थोपपत्तिर्येन हेतुना सिद्धा तेनैव काल्पनिकत्वेन हेतुना अविद्याबहुत्वकल्पनमपि न युक्त्तमित्यर्थः । परमार्थकार्याणां हि बहुहेत्वपेक्षा, अपरमार्थानां त्वेकेनैवालमित्यभिप्रायेणाह - पारमार्थिकीति । ततः किमित्यत्राह - अपारमार्थिकी त्विति । प्रयोगश्चेति - जीवाज्ञानवादिनं प्रति प्रथम तृतीये अनुमाने उच्येते, तञ्च भेदवादिनं च प्रति द्वितीयहेतुः प्रयुज्यते, तृतीयः प्रत्येकनिरपेक्षहेतुचतुष्टयगर्भः, तुरीयं व्यतिरेक्यमनुमानम्, व्यवस्थानुपपत्तिपरिहारमुपसंहरति - अत इति । काणादपक्षेपि स्वपक्षोक्त्तं दोषमापादयति - द्वैतवादिनापीत्यादि । असङ्खयेयत्वमिति चेदिति - देशकालाद्यपरिच्छेदस्य अनन्तशब्देन विवक्षितत्व\nव्यावृत्त्यर्थमसङ्खयेयत्वमित्युक्त्तम् । भिन्नत्वेन सङ्खयावत्त्वं साधयति - आत्मन इति । माषसर्षषघटपटादिवदिति - सङ्खयावत्तारतम्येपि सङ्खयावत्त्वमविशिष्टमिति भावः । भिन्नत्वे दूषणान्तरं चाह - भिन्नत्वे चेति । अत्र व्यतिरेकित्रयं विवक्षितम्, आत्मा न भिन्नः, आत्मत्वात्, यद्भिन्नं न तदात्मा; यथा घटादि । आत्मा न भिन्नः, अजडत्वात्, यद्भिन्नं न तदजडं, यथा घटादि । आत्मा न भिन्नः, अक्षयित्वात्, यद्भिन्नं न तदक्षयि, यथा घटादिरिति । दूषणान्तरमाह - ब्रह्मणश्चेति । अनन्तत्वं नाम किम्, तस्य भेदवादेऽनुपपन्नत्वं कथम् ? इत्यत्राह - अनन्तत्वं नामेति । वस्त्वन्तरभाव इति - वस्त्वन्तरवत्त्वं वस्तुतः परिच्छेद इत्यर्थः । वस्तुतः परिच्छेदव्याप्त देशकालपरिच्छिन्नत्वमप्यापततीत्याह - वस्तुत इति । व्याप्ति दर्शयति - वस्त्वन्तरादिति । अस्यार्थस्यानिष्टत्वं दर्शयति - एवञ्चेति । निरुपपदमनन्तपदमसङ्कुचितवृत्तित्रिविधपरिच्छेदराहित्यमाहेति भावः । एवमपरिच्छिन्नस्य परिच्छिन्नत्वप्रसङ्ग उक्त्तः । अथाविकारस्य सविकारत्वप्रसङ्गमाह - उत्पत्तीति । अविकारत्वश्रुतिविरोधश्चेत्यर्थः । एकस्याविद्यया सर्वव्यवस्थोपपत्तिमुपसंहरति - अत इति । ब्रह्माज्ञानवादपक्षमुपसंहरति - तस्मादिति । विवर्त्तते- अध्यासाधिष्ठानं भवति, न तु परिणमतीत्यर्थः । ब्रह्मव्यतिरिक्त्ताभावात्तदनन्यत्वं जगत इति - ब्रह्मण परमार्थभूतमन्यन्न जगदित्यर्थः । ब्रह्माज्ञानवादिनं वैशेषिकः प्रतिवदति - अत्रोच्यत इति । तिरोधानेऽपि तद्रहितांशस्तिष्ठतीति न वक्त्तुं युक्त्तम्, निरंशत्वादित्यभिप्रायेण निरंशस्येत्युक्त्तम् । स्वरूपनाश प्रसङ्गेनेति - तिरोधानं नाम प्रकाशनिवृत्तिः । तत्र जडस्य प्रकाशव्यतिरिक्त्तत्वात् प्रकाशनिवृत्तावपि तस्य स्थितिरुपपद्यते, प्रकाशैकरूपस्य ब्रह्मणः प्रकाशनिवृत्तिरूपतिरोधानं नाम स्वरूपनिवृत्तिरेवेत्यर्थः । स्ववचनविरुद्धं चेतीति - नित्यत्वादिसाधकवचनविरुद्धं निर्विशेषत्वम्, ज्ञप्तित्वविरुद्धमस्मत्प्रत्ययगोचरत्वमित्यर्थः । पूर्वमेवोक्त्तम् - अस्मिन् प्रबन्धे सिद्धान्तिनोक्त्तमित्यर्थः । यत्पुनरिति - सोपाधि\nकत्वकालात्ययापदिष्टत्ववचनव्याहतिभिरनैकान्त्यादिभिश्च पूर्वमेव परिहृतमित्यर्थः । मिथ्यात्वानित्यत्वर्योर्भेदं दर्शयति - यद्देशकालेति । यद्यनित्यत्वमेव मिथ्यात्वमुच्यते तर्हि सिद्धसाधनं मिथ्यात्वानुमानम्, यद्यनित्यत्वविलक्षणं मिथ्यात्वं साध्यते तर्हि सोपाधिकत्वादिदूषणानि स्युरिति भावः । प्रत्यनुमानमाह - प्रतिप्रयोगश्चेति । ननु मिथ्यात्वानुमानं न सोपाधिकम्, उपाधेरभावात् । प्रतिपन्नदेशकालोपाधौ बाधो न साध्यसमव्याप्तः, देशकालभ्रमेषु प्रतिपन्नोपाधौ बाधाभावात् । न हि देशकालभ्रमस्य देशकालान्तरोपाधिप्रतिपत्तिः, तस्मान्न साध्यसमव्याप्तिः । यदि बाधमात्रमेव हेतुः, तन्न; पक्षेऽपि विद्यमानत्वात्, पक्षेष्वविद्यमानः सर्वसपक्षानुयायी ह्युपाधिः, तस्मान्न सोपाधिकत्वमिति । अत्रायं परिहारः, देशकालभ्रमेष्वपि प्रतिपन्नोपाधौ बाधोऽस्ति, न हि देशकालावेव सर्वत्रोपाधिः, तौ तु देशकालव्यतिरिक्त्तविषयभ्रमेषु । देशकालभ्रमेष्वन्ये पदार्था उपाधयः, यथा दुर्दिने सायङ्कालभ्रमान्वितः पुरुषः पश्चादादित्यदर्शनात् प्रबुद्ध एवं मन्यते, यदाहं सन्ध्यामुपासितवान्न तदा सायमिति, यदा अहं बुद्धः न तदानीं प्रभातमिति च, यत्राहं सुप्तः नायं स देश इत्यादि । किञ्च देशभ्रमे काल उपाधिः स्यात्, कालभ्रमे देश उपाधिः स्यात्, न चान्योन्याश्रयः, भ्रमव्यक्त्तिभेदात्; तस्मात्प्रतिपन्नोपाधौ बाधस्य साध्यसमव्याप्तिरस्त्येव । इममर्थमभिप्रेत्य देशकालादिप्रतिपन्नोपाधावबाधितत्वादित्यत्रादिशब्दः प्रयुक्त्तः । देशकालादिप्रतिपन्नोपाधौ बाधार्हत्वं मिथ्यात्वम्, तत्कार्यभूतः- प्रतिपन्नोपाधौ बाधो मिथ्यात्वसाधकः, यथा अग्नेर्दाहार्हस्य दाहकायर्ं दाहार्हत्वे लिङ्गं तद्वत्, अतः साध्याविशिष्टत्वबोध्यमपास्तम् । समवहितात्- समन्वितात् । कारणान्तरम्- कर्मईश्वरसङ्कल्प इत्यादि । एतदायत्तत्वाभावात् विकारायत्तत्वाभावात् । एवमनुग्राहकस्तर्क उक्त्तः । अथानुग्राह्यं प्रमाणमाह - कारणस्य चेति । पूर्वपक्षिणा कार्यकारण\nभावमिथ्यात्वग्राहिप्रमाणनुग्राहकत्वेन हि तर्क उक्त्तः, तथाऽत्राप्यनुग्राहकतर्कपूर्वकं प्रमाणमुक्त्तम् । परोक्त्ततर्कश्च जात्युक्त्तिः, स्वव्याघातात् । कार्यकारणभावभङ्गवाचि वाक्यं किं परस्य कार्यकारणभावभङ्गविषयप्रमितेः कारणम्, तर्हि न कार्यकारणभावभङ्गः ? उत न । ततोऽपि न तद्भङ्गः, सा प्रतीतिर्मिथ्या चेत्ततोऽपि न भङ्गः, बाधबाधे पूर्वबाधितस्य सत्यत्वात्, एवं कार्यकारणभावस्य प्रामाणिकत्वात्तद्विरुद्धबाह्यतर्कानुदय एवेति स्थितम् ।\nयत्त्विति । हेममात्रस्य रुचकादिकायर्मात्रस्य कार्याश्रितद्रव्यमात्रस्य चारम्भकत्वं न सम्भवतीत्युक्त्तमित्यर्थः । यथोक्त्तपरिकरः देशकालादिः । अनिरूपितवस्त्ववलम्बनबुद्धिशब्दादीनामसाधकत्वं पूर्वमक्षिणोक्त्तं प्रतिक्षिपति - न चायमिति । उत्पत्तिविनाशयोरन्तराले उपलभ्यमानस्येति - अनित्यत्वे साध्ये सिद्धसाधनत्वम् । प्रतिपन्नोपाधौ बाधश्चेत्तदनुपलम्भादेव निरस्त इति भावः । हेमप्रत्यभिज्ञा कथं घटत इत्यत्राह - प्रागिति । श्रुतिभिस्त्विति सिद्धान्तिना निरस्तमित्यर्थः । यच्चान्यदिति - प्रत्यक्षं सन्मात्रग्राहि, विरोधे सत्यपि शास्त्रं बलीय इत्यादिकम्, त्वदुक्त्तं पूर्वमेवानेन ग्रन्थकारेण निरस्तमित्यर्थः । तदुक्त्तमनुमानगणं दूषयति - यच्चोक्त्तमिति । व्याप्तिविरोधमाह - एकस्यैवेति । यत्सम्प्रतिपन्नैकात्मकं शरीरम्, तत्र हि सुखादिप्रतिसन्धानं दृष्टमिति भावः । प्रतिसन्धानाभावः शरीरभेदनिबन्धन इत्यत्राह - सौभरिप्रभृतिष्विति । विलक्षणज्ञानानां केषाञ्चिच्छरीरभेदेऽपि पूर्वजन्मसुखादिप्रत्यभिज्ञानादिति प्रभृतिशब्दस्य भावः । किञ्च किमेकशरीरवर्त्यात्मन एकत्वं साध्यते ? उतानेकशरीरवर्तिनः? प्रथमे कल्पे सिद्धसाधनत्वम् । द्वितीये धर्मिग्राहकप्रमाणबाधः, परशरीरे तच्चेष्टादिभिरात्मा ह्यनुमीयते, तच्चानुमानं स्वस्मादन्यत्वेनैवैनं दर्शयति । स्वात्मा ह्यहमित्यपरोक्षमवभासते, न हि परशरीरगत आत्मा अपरोक्ष इति । अन्तःकरणभेदात् प्रतिसन्धानाभाव इत्याशङ्कय दूषयति - न चेति । अन्तःकरणस्य ज्ञातृत्वेऽपि पूर्वपूर्वकल्पेषूत्पन्नविनष्टान्तःकरणानामपि सनकादीनां तत्प्रतिसन्धानसम्भवात् नान्तःकरणभेदः प्रतिसन्धानाभावहेतुः । अन्तःकरणस्य ज्ञातृत्वमेव नास्ति,\nतत्त्वात्मन इत्याह - आत्मा ज्ञातैवेति । यच्चेति - शरीराणामविद्याकल्पितत्वे सिद्धे ह्येकाविद्याकल्पितत्वसिद्धिः, तदेव नास्तीति सपक्षभूतशरीरस्याविद्याकल्पितत्वाभावात् दृष्टान्तस्य साध्यविकलत्वमुक्त्तं भवति, कल्पितत्वहेतोरन्यतरासिद्धिश्च । कल्पितत्वाभावमुपपादयति - तदभावश्चेति । सर्वं चेतनजातमहमेवचेतनत्वादिति यद्य्वतिरेकि पूर्वमुक्त्तं तदर्थत उदाहृतं भवति यच्चेति । दूषयति - तदपीति । कालात्ययापदिष्टत्वं दूषणमुक्त्तं भवति । एष्वनुमानेषूक्त्तिदूषणमाह - यत्त्विति । बद्धमुक्त्तादिव्यवस्थानामेकविद्याकल्पितत्वं यदुक्त्तं तत्राप्यपारमार्थिकत्वहेतोरसिद्धिः सोपाधिकत्वं चानुसन्धेयम् । किञ्चेति - अविद्याकार्यत्वादित्यादिहेतुगणैरनिष्टप्रसङ्गमाह - तत्त्वमस्यादीति । अविद्यामूलत्वाश्रयणे तत्त्वमस्यादिवाक्यजन्यज्ञानस्यानिवर्तकत्वप्रसङ्ग इत्यर्थः । यथा संवित्सिद्धौ \"अभाविन्येव सा पश्चाद्बाविनीत्युपदिश्यताम् । सन्ति हि स्वप्नदृष्टानि दृष्टान्तवचनानि ते\" इति । सामुक्त्तिः । मृषावादीनां द्विधा प्रक्रिया, ब्रह्म न वेदान्तैः प्रतिपाद्यते, अपि तु भेदनिषेध एव क्रियत इति स्वरूपपरवाक्यैः प्रतिपाद्यत इति च । तत्र स्वरूपपरवाक्यप्रतिपाद्यत्वपक्षेऽनिष्टं प्रसञ्जयति - किञ्च निर्विशेषेति । न चेत्यादि - ज्ञेयविशेषसिद्धिरूपम् । ज्ञेयविशेषव्यवहारानुरूपमित्यर्थः । यानि चेति - अनुमानैः- तर्कैः । तर्कस्यानुमानशब्दवाच्यत्वं व्याप्तिसापेक्षत्वात्, \"ऊहस्तर्कोनुमानोक्त्तिः\" इति हलायुधः । निरस्तानीति अविद्याकार्यत्वादिहेतुभिः स्वाभिमतार्थसाधकत्वं निरस्त\nमित्यर्थः । उपपाद्यते भवद्भिरिति - स्वसम्बन्धादर्थान्तरे तद्धर्मव्यवहारहेतुत्वादिति हेतोरित्यर्थः । न चेति - अतादृशस्य निर्विशेषत्वात् कर्मकर्तृरहितस्येत्यर्थः । तादृशस्येति पाठेऽयमर्थः, तादृशस्य- कर्मकर्तृसहितो यः प्रकाशते तस्य, निर्विशेषत्वेऽभिमते सा न सिद्धयतीति । पूर्वमपरमार्थहेतोः शुक्त्तिरजताद्युपादानादिप्रयत्नवन्निष्फलत्वमुक्त्तम्, तन्न; अपरमार्थादपि परमार्थोत्पत्तेरिति शङ्कते - यः पुनरिति । किमियमपरमार्थात्परमार्थोत्पत्तिर्भवत्पक्षेणोच्यते ? उतास्मत्पक्षेण ? इतिविकल्पमभिप्रेत्याद्यपक्षे तदसिद्धिमाह - सोऽपितानीति । द्वितीयपक्षे दूषणमाह - अस्माभिरिति । विशेषाभावात्- प्रबलविरोधे हि दौर्बल्यमिति भावः । बाधादर्शनाभ्युपगमेन दूषयति - दुष्टकारणेति । तदनभ्युपगमेन दूषयति - किञ्चेति । प्रत्यक्षादिप्रमाणं वेदेऽपि सविशेषपरवाक्यजातं च विहाय निषेधपरवाक्यप्राबल्यं हि त्वदुक्त्तम्; तत्र विधिरूपत्वात् पूर्वेषां दौर्बल्यम्, निषेधरूपत्वाच्च पश्चात्तनस्य प्राबल्यम्, तच्च सर्वशून्यवादिन एवेत्यर्थः । अतस्सर्वमिति - अत इत्यस्य न सेत्यतीत्यन्वयः । लोकव्यवहारस्यासिद्धिमुपपादयिष्यन्नाह - लोकेति । तामुपपादयति - लोकव्यवहारो हीति । ततः किमित्यत्राह - निर्विशेषेति । निर्विशेषज्ञानस्य ज्ञातृत्वाभावान्न प्रतिभासहेतुत्वम्, ज्ञातैव ह्याश्रयतया प्रतिभासहेतुर्दृष्टः, ज्ञातृगतज्ञानत्वाभावाच्च न व्यवहारहेतुत्वम्, ज्ञातृगतज्ञानं हि स्वपरव्यवहारहेतुतया दृष्टम्यिर्थः । यद्वा निर्विशेषज्ञानस्य ज्ञातृत्वाभावात् प्रतिभासस्याश्रयतया हेतुत्वं नास्ति, निर्वि\nशेषत्वादेव कारणतया हेतुत्वमपि नास्तीत्यर्थः । पारमाथिर्कापारमार्थिकशब्दौ परमार्थापरमार्थविषयत्वपरौ । प्रतिभासादेरित्यत्रादिशब्दो व्यवहारपरः । यच्चेत्यादि - न कश्चिद्विशेषोऽन्यत्र तत्संरम्भादिति । अत्रायमभिप्रायः,\nअधिष्ठानस्यापारमार्थ्ये तस्याप्यधिष्ठानान्तरापेक्षयाऽनवस्थेति चेन्न, दोषस्यापारमार्थ्ये तस्यापि दोषान्तरमित्यनवस्था स्यात्, तत्र स्वरूपानादित्वेन परिहारस्तुल्यः, प्रवाहानादित्वेन परिहारश्चेत् सोऽपि तुल्यः, दुर्घटत्वेन परिहारश्चेत् सोऽपि तुल्यः । परमार्थत्वप्रयुक्त्तोपपत्तिरपरमार्थत्वप्रयुक्त्तोपपत्तिरिति द्विधा; तत्र परमार्थत्वयुक्त्तोपपत्तिनिरपेक्षत्वं दुर्घटत्वम् । इयं चापरमार्थत्वप्रयुक्त्तोपपत्तिरधिष्ठानपारमार्थ्यापेक्षेति चेत् दोषपरमार्थत्वमप्यपरमार्थत्वप्रयुक्त्तोपपत्तिरित्यपि तुल्यमिति । यत्त्वित्यादि - तदात्मानन्त्येन परिहृतम् । यथा माषसर्षपादिष्वेकैकजातीया एवानन्ताः, समुदिताश्चानन्ताः, तथा बद्धाश्चानन्ताः मुक्त्ताश्च अनन्ताः, समुदिताश्च सर्वे चेतना अनन्ता इत्यर्थः । सर्वेषामात्मनामेकत्वसङ्ख्या प्रत्येकमस्त्येव; अतो न सङ्खयावत्त्वमात्रं निषिध्यते, द्वित्वादिसङ्खयायां अवधिरेव निषिध्यते । अतीतकल्पानामानन्त्यादेकस्मिन् कल्प एकघटसद्भावेपि घटानामानन्त्यं सिद्धमिति साध्यविकलता दृष्टान्तस्य, किं देशकालकर्माद्युपाध्यवच्छिन्नाघटाः सपक्षीकृताः, उत कृत्स्नघटाः ? तत्रानन्तरपक्षे साध्यविकलता । आद्येऽपि देशाद्यवच्छेदप्रयुक्त्तत्वात् सोपाधिकत्वम् । सपक्षदर्शनानुगुण्येन पक्षेऽपि साध्यधर्मस्य वक्त्तव्यत्वादुपाध्यवच्छिन्नचेतनानां सङ्ख्यावत्त्वं साध्यं स्यात्तदा सिद्धसाध्यता । किमेतदण्डान्तर्वर्तिनां चेतनानामवधिमत्सङ्खयावत्त्वं साध्यम् ? उत सर्वेषाम् ? प्रथमे सिद्धसाध्यता । अन्यत्र धमिर्ग्राहकप्रमाणबाधः, अतीताण्डानां तदन्तर्वर्तिनां चेतनानां च सद्भावे प्रमाणं वक्त्तव्यम्, नो चेदाश्रयैकदेशासिद्धिप्रसङ्गात् । प्रमाणं च शास्त्रम्, तच्च ताननन्तत्वेन प्रतिपादयतीति तद्विरुद्धत्वात् कालात्ययापदिष्ट इत्यर्थः । विगीतः कालः सावधिः, कालत्वात्, माससंवत्सरादिवदिति वक्त्तुं शक्यत्वेऽप्यतीतकल्पानामानन्त्यं हि शास्त्रबलादभ्युपगतम्, तथा सङ्खयावत्त्वसाधकहेतोः शास्त्रबाधाच्चेतनानन्त्यमभ्युपगन्तव्यमित्यर्थः । दृष्टान्तस्य साध्यविकलत्वं कण्ठोक्त्तम्, विकल्पमुखेन सोपाधिकत्वकालात्ययापदेशसिद्धसाधनता अभिप्रेताः । घटसर्षपादिव्यक्त्तिबाहुल्यानां परस्परं सङ्खयावधि न्यूनाधिकभावे सत्यपि तथात्वेन तेषामानन्त्यं दर्शयितुं दश घटाः सहस्रं माषा इत्युक्त्तम् । देशकालाद्युपाधिमदिति - आदिशब्देन कतर्ा विवक्षितः, एतत्कुलानिर्मिता घटा दशेत्यपि वक्त्तुं\nशक्यत्वात् । आत्मस्वरूपानन्त्यादिति - देशाद्युपाधिराहित्ये आत्मस्वरूपमात्रस्यासङ्खयेयत्वादित्यर्थः । यत्त्वि\nत्यादिनाभिन्नत्वेन अनात्मत्वादिप्रसङ्गमनूदितं परिहरति- तदयुक्त्तमिति । न हीति - घटो न भिन्नः घटत्वात्, यद्भिन्नं न तद्घटः, यथा पट इत्युक्त्ते यथा कालात्ययापदिष्टत्वं तथा त्वदुक्त्तव्यतिरेकिणामपि कालात्ययापदिष्टत्वमित्यर्थः ।\nवस्तुतः परिच्छिन्नत्वे देशकालपरिच्छेदप्रसङ्गं दूषयति - यत्त्विति । भिन्नत्वे वस्तुतः परिच्छेदादिति - इदमिदं न भवतीति सामानाधिकरण्यानर्हत्वं वस्तुतः परिच्छेद इति मृषावाद्यभिमतमिति ज्ञापितम् । सिद्धान्त्यभिमतः\nप्रकारान्तरेण वसुतपरिच्छेदस्तु मृषावाद्यनभिमतः, तद्विपरीतरूपस्यापरिच्छेदस्य निर्विशेषत्वविरोधात्; अतो मृषावादिना स्वाभिमतवस्तुतपरिच्छेदस्य देशकालपरिच्छेदप्रयोजकत्वाभिमानेन देशकालपरिच्छेदौ प्रसञ्जितौ । तौ दूषयति - तदयुक्त्तमिति । कुत इत्यपेक्षायामप्रयोजकत्वं वक्त्तुं तदुपयोगिनमर्थमाह - वस्तुत इति । ततः किमित्यत्राह देशकालेति । प्रमाणान्तरायत्तनिर्णयत्वेनेति - वस्तुपरिच्छेदोऽप्रयोजक इति भावः । प्रतिबन्द्यभिप्रायेणैवमुक्त्तम् । अयमर्थः, देशकालपरिच्छेदयोर्न्यूनाधिकभावो दृश्यते, पराभिमतस्य वस्तुपरिच्छेदस्य तु स नास्ति, तथापि परिच्छेदत्वात् सोऽपि न्यूनाधिकभाववानिति प्रसञ्जनस्य प्रमाणबाधितत्वेन परिच्छेदत्वं यथा न्यूनाधिकभाववत्त्वस्याप्रयोजकं तथा वस्तुतः परिच्छिन्नत्मपि देशकालपरिच्छेदयोरप्रयोजकम्, प्रमाणबाधादिति । यद्वा यथा वस्तुतः परिच्छेदो मुहूर्तावधिककालपरिच्छेदविशेषे माषमात्रावधिकदेशपरिच्छेदविशेषे च प्रयोजक इत्यभ्युपगन्तुमयुक्त्तम्, तयोर्न्यूनाधिकभावग्राहिप्रमाणेन बाधात्, एवं देशकालपरिच्छेदावान्तरविशेषस्येव देशकालपरिच्छेदमात्रस्यापि प्रमाणबाधाद्वस्तुपरिच्छेदो न प्रयोजक इति भावः । अथवा प्रयोज्याकारतारतम्यं प्रयोजकाकारतारतम्यनिबन्धनं दृष्टम्, यथा पतनतारतम्यं गुरुत्वतारतम्यनिबन्धनम्, यथा वा गतिशैर्घ्यतारतम्यं वेगतारतम्यनिबन्धनम्; अतस्तारतम्यवति प्रयोज्यधर्मे प्रयोजकधर्मेण तारतम्यवता भाव्यम्, अतो वस्तुपरिच्छेदस्य देशकालपरिच्छेदप्रयोजकत्वे सति न्यूनाधिकभाववत्त्वप्रसङ्गः । न च वस्तुपरिच्छेदो न्यूनाधिकभाववान् दृश्यते, तस्मात् देशकालपरिच्छेदप्रयोजकत्वं तस्यानुपपन्नम्, अतो वस्तुतः परिच्छिन्नस्यापि ब्रह्मणो देशकालपरिच्छेदाभाव उपपन्न इत्यर्थः । भाष्ये न्यूनाधिकभावेनानियमदर्शनादिति प्रमाणान्तरायत्तनिर्णयत्वेन चेति निर्देशेनायमर्थो विवक्षित इति स्फुटमवगम्यते । अथानन्त्यश्रुतेः सङ्कोचं शङ्कते - वसुतुतः परिच्छेदमात्रादपीति । सङ्कोचस्य परपक्षेऽपि तुल्यतां दर्शयति - तद्भवतोपीति ततः किमित्यत्राह - अतः सतो विद्येति । प्रसङ्गदार्ढ्याय प्रसञ्जकस्य विपर्ययेऽनिष्टमाह - यद्यविद्येति । ततोऽपि किमित्यत्राह - सत्यं\nज्ञानमिति । परमार्थादन्यत्वं वस्तुपरिच्छेदः, स तु ब्रह्मणो नास्तीति चेतदयुक्त्तम्, परमार्थादन्यत्वं हि मिथ्यात्वम्, तच्च बाध्यत्वम्, बाधफलं च कदाचिन्निवृत्तिरिति तस्य कालपरिच्छेदान्तर्भावात्, अतो विलक्षणत्वमात्रं वस्तुपरिच्छेद इति त्वया वक्त्तव्यम्, उक्त्तञ्च; अतोऽविद्याविलक्षणब्रह्मणो वस्तुपरिच्छेदप्रसङ्गो दुर्वारः ।\nपूर्वस्मिन् ग्रन्थे अविद्याब्रह्मणोर्भेदानभ्युपगमे दूषणमुक्त्तम् । अथ सामान्येन भेदो नाम कश्चिदस्तीत्यनभ्युपगमे दूषणमाह - भेदतत्त्वेति । स्वपक्षो निर्दूषणः प्रबलः, परपक्षः सदूषणो दुर्बल इति भेदः किमस्ति वा ? न वा ?अस्ति चेद्भेदाङ्गीकारः, न चेत्परपक्ष एव प्रबलः स्यात्, स्वेनापि स एवाभ्युपगतः स्यात्; स भेदोऽपरमार्थ इति चेत्ततोऽपि परपक्षप्राबल्यं स्यादित्यर्थः । ब्रह्माज्ञानपक्षं खण्डयन् वैशेषिकः स्वाभिमतनिर्वाहमाह - आनन्त्यप्रसिद्धिश्चेति । साक्षात्सिद्धान्तिपक्षे वस्त्वपरिच्छेद उपपन्न इत्याह - भेदवादिनस्त्विति । ब्रह्मणः सर्वप्रकारत्वादित्यनेन सर्ववस्तुसामानाधिकरण्यार्हत्वं वस्त्वपरिच्छेद इति भाष्यकाराभिप्राय इत्यवगम्यते । इदमिदं न भवतीति हि वस्तुपरिच्छेदः, इदमिदं भवतीति निर्देशयोग्यत्वं वस्त्वपरिच्छेदः, सर्ववस्तुसामानाधिकरण्यार्हत्वमित्यर्थः । अनेकविशेषणानामेकविशेष्यपर्यन्तताभिधानं हि सामानाधिकरण्यकृत्यम्, तच्च वस्तुनस्तथाविधत्वात् । यद्वा वस्त्वपरिच्छेदो नाम वस्तुगतस्वभावविशेषो देशकालापरिच्छेदविलक्षणः, यथा देशकालपरिच्छेद साम्येपि षड्वर्ण स्वर्णस्य दशवर्णात्परिच्छेदो देशकालपरिच्छेदविलक्षणो दृश्यते । षड्वर्णतया परिच्छेदो दशवर्णस्य स्वर्णस्य नास्ति, तथा ब्रह्मणोऽपि वस्त्वपरिच्छेदो नाम स्वभावतोऽपरिच्छेदः, गुणानन्त्यमिति फलितम् । उक्त्तं प्रकारद्वयं साधीयः । वस्त्वन्तराप्रतिहतिर्वस्त्वपरिच्छेद इति केचित् । आलोकादिर्हि सर्वदेशसम्बन्धयोग्योऽपि प्रतिहन्यते, न तथेत्यर्थः । केचिदेवमाहुः- वसुतपरिच्छेदो वस्तुनः परिमितत्वम्, तदभावो वस्त्वपरिच्छेदः । देशापरिच्छेदस्तत्कार्यः, वस्तुनः परिमितत्वाभावाद्धि सकलदेशसम्बन्ध इति । इतोऽपि पूर्वोक्त्तपक्षद्वयं वरम् । स्वतः परतोऽपि परिच्छेदो न विद्यत इति । स्वत इति घठादिव्यावृत्तिः, घटादयो हि स्वतः परिच्छिन्नाः । परत इति धर्मभूतज्ञानव्यावृत्तिः, तद्धि पराधीनसङ्कोचम्, एवं देशकालपरिच्छेदाभाव उक्त्तः । यद्वा स्वत इति स्वतः परिमितत्वाभाव उक्त्तः,अयं वस्त्वपरिच्छेदः तत्कायर्परिमितदेशकालसम्बन्धाभाव उक्त्तः- परत इति ।\nअथ वैशेषिकपक्षमुपसंहरन् सूत्रमवतारयति - तदेवमिति । तदनन्यत्वमारम्भणशब्दादिभ्यः - कस्य कस्मादनन्यत्वमित्यत्राह - तस्मादिति । पूर्ववाक्यखण्डानुपादानेनारम्भणशब्दोपादनस्य हेतुमाह - तदुपपादयद्य्भ इति । पूर्ववाक्ये एकविज्ञानेन सर्वविज्ञानं प्रतिज्ञातम्, तत्र दृष्टान्तश्चोक्त्तः, प्रतिज्ञादृष्टान्तवाक्यद्वयं प्रकृत्यधिकरण उपात्तम् । उक्त्तदृष्टान्तेऽपि वैशेषिकमतेन कारणात् कार्यस्यान्यत्वादेकविज्ञानेन सर्वविज्ञानानुपपत्तिमाशङ्कय तदुपपादयति-\nवाचारम्भणमित्यादिवाक्यम्; अतस्तदिदं वाक्यमनेन सूत्रेणोपात्तमित्यर्थः । तर्हि आरम्भणशब्दादिभ्य इति\nकिमर्थमुक्त्तम्? न तु वाचादिभ्य इति । उच्यते- केचित् वाचारम्भणमित्येकं पदं व्याचक्षते वागालम्बनमिति, \"यथा वाचा दिशानिशे\"ति वचनात्, तद्य्वावृत्त्यर्थं वाचेति पदान्तरम्, आरम्भणमित्यपि पदान्तरमिति दर्शयितुम् आरम्भणशब्दादिभ्य इत्युक्त्तम् । समासस्य षष्ठीतत्पुरुषत्वव्यावृत्त्यर्थं व्याचष्टे- आरम्भणेति । आदिशब्दोपात्तानि वाक्यान्याह - सदेवेति । एतदभिप्रेतान्याह - प्रकरणान्तरेति । एषां वाक्यानामनन्यत्वबोधकतामुपपादयति - तथा हीति । एकविज्ञानेन सर्वविज्ञानं प्रतिजानतोऽभिप्रायमाह - कृत्स्नस्येति । दृष्टान्तवाक्यं व्याचष्टे - यथेति । मृण्मयमितिपदं व्याचष्टे - मृत्पिण्डारब्धानामिति । वाक्याभिप्रेतार्थमाह तस्मादनतिरिक्त्तद्रव्यतया तज्ज्ञानेनेति । \"कस्मिन्नु भगवो विज्ञाते सर्वमिदं विज्ञातं भवति\" \"आत्मनि खल्वरे दृष्टे श्रुते मते विज्ञाते इदं सर्वं विदित\"मित्यादि श्रुत्यन्तानुगुण्याद्दृष्टान्तसामर्थ्याद् दार्ष्टान्तिकसामर्थ्याच्च तज्ज्ञानेनेति व्याख्यातम् । न हि मृत्पिण्डसत्तया घटशरावादि ज्ञातं भवति, न हि परब्रह्मसद्भावात् सर्वं जगद्विज्ञातं च भवति । वाचारम्भणमित्यादिवाक्यस्य शङ्कामाह - अत्रेति । कायर्मिथ्यात्वपक्षे प्रतीतिमात्रेण सतः कार्यस्य वागारब्धत्वाभावाद्वाचः पूर्वमपि प्रतीयमानत्वात् परिणामपक्षे च ब्रह्मकार्यस्य जगतः शब्दपरिणामत्वाभावाच्चारम्भणशब्दस्योपादानार्थत्वमयुक्त्तम् । आरभ्यते आलभ्यते स्पृश्यत इत्यारम्भणमिति - \"आलम्भः स्पर्शहिंसयोः\" इति निघन्टुकाराः । नामधेयस्य मृदारब्धत्वाभावाद्विकारनामधेययोरुभयोरप्यारम्भणशब्दवाच्यत्वसिद्धये स्पर्शार्थत्वेन व्याख्यातम् । \"विभ्राजमानः सरिरस्य मध्यात्\" इत्यत्र यथा सरिरशब्देन सलिलमुच्यते तद्वदारभ्यत इत्यत्रापि रलयोरभेदो विवक्षित इति भावः । वाचेति तृतीयान्तं पदम्;अजहल्लक्षणेयम् । विकारनामधेययोरुभयोरपि हेतुत्वाय वाक्पूर्वकेण व्यवहारेण हेतुनेति व्याख्यातम् । हेतुत्वं च प्रयोजनतया, न तु\nसाधनतया हेतुत्वमित्यर्थः । तदाह - तस्य व्यवहारस्य सिद्धय इति । केन स्पृश्यत इत्यपेक्षायां पूर्ववाक्यप्रस्तुतेन मृद्द्रव्येणेत्याह - तेनैवेति । धर्मिपरत्वव्यावृत्त्यर्थं विकारशब्दं व्याचष्टे- संस्थानविशेष इति । स्पर्शशब्दार्थं विवृण्वन्नुक्त्तमर्थं सङ्ग्रहेणाह - उदकाहरणादीति । व्यावहारपूर्वकव्यवहारसिद्धयर्थं कारणद्रव्यमेवावस्थान्तरनामान्तरभाग्भवतीत्युक्त्तम् । आस्ते शेत इत्यादिष्ववस्थान्तरेणापि बुद्धिशब्दान्तरादयो दृश्यन्ते, घटः पट इत्यादिषु वस्त्वन्तरत्वेनापि बुद्धिशब्दान्तरादयो दृश्यन्ते, अत्र त्ववस्थान्तरनिबन्धनत्वे किं निश्चायमित्यपेक्षायां प्रत्यभिज्ञाप्रत्यक्षमिति श्रुतिराहेत्याह - अतो घटाद्यपीति । सत्यशब्दं व्याचष्टे- प्रमाणेनोपलभ्यत इति । एवकारं व्याचष्टे - न तु द्रव्यान्तरत्वेनेति । विकारासत्यत्वं विवक्षितं चेत् इतिकरणवैयर्थ्यं स्यात् । द्रव्यान्तरत्वसाधकतया परोक्त्तानां बुद्धिशब्दान्तरादीनां सामान्येनान्यथासिद्धिमाह - अथ इति । दृष्टान्तमाह - यथैकस्येति । बालयुवशरीराणामपि वस्त्वन्तरत्वं वैशेषिकैरुच्यत इति दृष्टान्तो विप्रतिपन्न\nइति चेन्न, बालयुवादिशब्दाः शरीरद्वारा शरीरिणमभिदधते, तस्य च नश्वरत्वाभावाच्चेतनपर्यन्तबुद्धिशब्दान्तरादयोऽवस्थानिबन्धना एवेति । यद्वा आस्ते शेते तिष्ठति गच्छतीत्यादिवत् बुद्धिशब्दान्तरादीनामवस्थाभेदनिबन्धनत्वोपपत्तेर्बालयुवादिशरीरस्याबाधितप्रत्यभिज्ञागोचरस्याभङ्गुरत्वसिद्धवत्कारेण दृष्टान्ततयोपन्यासः । भावाभावविरोधं पृथक् परिहरति - यदुक्त्तमिति । तस्य परिहृतत्वं दर्शयन् कार्यभेदं परिहरति - तत्तदवस्थस्य तस्यैवेति । कारकव्यापारवैयर्थ्यं परिहरति - द्रव्यस्येति । अभिव्यक्त्तिरनभ्युपेता चेत् उत्पत्तिः स्वीकृता स्यात्, तदानीमसत्कार्यवादः स्यादित्यत्राह - उत्पत्त्यभ्युपगम इति । अनित्यधर्मोऽवस्था । चोद्यं शङ्कते - संस्थानस्येति । परिहरति - असत्कार्येति । अयमर्थः, यथोत्पत्तेरुत्पत्तिचोद्यधर्मान्तरारोपणेन नित्यसमावज्जात्युक्त्तिर्हि भवति, तथावस्थायामुत्पत्तिचोद्यमपि जात्युक्त्तिः । ननु तत्रोत्पत्तेरुत्पत्तिचोद्यं जात्युक्त्तिभर्वति, न त्ववस्थाया उत्पत्तिकथनं जात्युक्त्तिरिति चेन्न, अवस्थैवोत्पत्तिरित्यभ्युपगमात् अवस्थाया\nउत्पत्तिमत्त्वचोदनमुत्पत्तेरुत्पत्तेमत्त्वचोदनमेवेति जात्युक्त्तिरिति । तदेतदभिप्रेत्य प्रतिबन्दीमुखेनोक्त्तमुत्पत्तेरनुत्प\nतेजः प्रभृतीति - सङ्कल्पानन्तरं तेजःप्रभृति सृष्टिप्रतिपादनात् बहु स्यामिति बहुशब्दतेजःप्रभृतिरूपेण बहुत्वपर इत्यर्थः । बहुशब्दोक्त्तनामरूपविभागाभाव एकशब्दोक्त्त इति गम्यते । ऐक्षतेत्यनेन अद्वितीयपदस्याधिष्ठात्रन्तरनिवारकत्वं ज्ञातम् । कथमसतः सज्जायेते\"त्यनेन सदेवेत्यवधारणस्य कदाचिदसत्त्वव्यावृत्तिपरत्वमवगतम् । कारणभूतस्यैव ब्रह्मणो बहुभवनसङ्कल्पाभिधानात्कार्यकारणयोरनन्यत्वं च लब्धमित्याह - तथा तदैक्षतेति । व्यष्टिसृष्टिसङ्कल्पवाक्यस्य शङ्काविशेषव्युदासकत्वात्तद्वयुदसनीयां शङ्कामाह - सच्छब्दवाच्यस्येति । सच्छब्दस्य ब्रह्मपरत्वे इदंशब्दवाच्यजगत्सामानाधिकरण्यमनुपपन्नमित्यभिप्रायेणाह - सच्छब्दवाच्यस्येति । सच्छब्दस्य जगत्परत्वे तदैक्षतेत्यादिभिर्विरोध इत्यभिप्रायेणाह- सच्छब्दवाच्यस्यैव जगत इति । चेतनांशस्यैक्यानुपपत्तिमभिप्रेत्याह - नामरूपविभागाभावेनैकत्वमिति । सेयमित्याद्युदाहृतवाक्यसमुदायस्यार्थोऽन्यत्रोक्त्तः, तत्र वाक्यैकदेशेनोक्त्तार्थविरोधशङ्कां\nपरिहरिष्यन्नुदाहृतवाक्यसमुदायप्रतिपन्नमर्थं साधारण्येन वदति - तिस्र इति । अस्मिन्वाक्ये स्वात्मकजीववाचिपदं दर्शयन्ननुप्रवेशवत् गगनादिव्यावृत्त्यर्थं नियन्तृतयाऽनुप्रवेशं च दर्शयति - अनेनेति । स्वात्मकजीवेनेत्युक्त्ते मृदात्मक इतिवत्स्यादिति शङ्कायां विवक्षितार्थविशेषमाह- स्वात्मनो जीवस्य चेति । \"सिंहेन भूत्वा बहवो मयात्ताः\" इतिवज्जीवेनात्मनेत्यस्यार्थ इति भावः । इममर्थं श्रुत्यन्तरेण स्पष्टयति - तत्सृष्ट्वेति । आत्मतयाऽनुप्रविष्टमिति श्रुत्यन्तरेण स्पष्टमित्यन्वयः । बहुत्वे सति ह्यनुप्रवेशः, स तु कारणावस्थायामेकत्वान्नोपपद्यत इत्यत्राह - तदेतदिति । ततः किमित्यत्राह - अनेनेति । पूर्वोक्त्ताशङ्का इदंशब्दसामानाधिकरण्येन ब्रह्मणि जगद्गतदोषाशङ्केत्यर्थः । तदुपपादयति- अचिद्वस्तुनीत्यादिनाऽनन्तरवाक्येन । उपपन्नतरम् मुख्यमेवेति भावः । अथ प्रकरणान्तरस्थवाक्यानामप्येतत्सूत्राभिप्रेतत्वात्तैरनन्यत्वमुपपादयति - तथा प्रकरणान्तरस्थेष्विति । द्वैतदर्शनस्यातात्त्विकत्वं कदाचिन्निवृत्तिवचनेनापि सिद्धमित्याह - यत्र त्वस्येति । तदेवमित्यादि -ब्रह्मणश्चिदचितोरुत्पत्तिप्रलयश्रवणात् कारणात्कार्यस्यानन्यत्वात्कारणावस्थायां बहुत्वाभावाच्छरीरशरीरिभावस्यानुपपन्नत्वेन स्वभावव्यवस्था न स्यादित्यत्राह । यद्वा भेदव्यपदेशादित्यादिभिः सूत्रैर्भेदोपपादनेनेदमनन्यत्वोपपादनं व्याहतिमित्यत्राह - अत्रेदं तत्त्वमिति । विशिष्टात्कारणाद्विशिष्टं कार्यं जायत इति शरीरशरीरिभावादिरुपपद्यत इत्यर्थः । ब्रह्माज्ञानवादिभिरस्य सूत्रस्योक्त्तमर्थं दूषयति -\nये त्त्विति । भास्करमतं दूषयति - ये चेति । निरवयवत्वादिविशेषण ब्रह्मणि दोषसमबन्धज्ञापनाय । शक्त्तिपरिणामाभ्युपगम इति - शक्त्तेर्ब्रह्मानन्यत्वाभ्युपगमात्तेनापि व्याकुलमेवेत्यर्थः । यादवप्रकाशमतं निरस्यति ये पुनरिति । विप्लवः - विकारः । तेषामित्यादि । सदैव सर्वज्ञमिति - अनेन कारणावस्थायामपि सर्वज्ञत्वादिकं विवक्षितम्, \"यः सर्वज्ञः सर्वविद्यस्य ज्ञानमयं तपः तस्मादेतद्ब्रह्म नामरूपमन्नं च जायते\" इति हि श्रुतिः । महोपनिषद्येव नारायणकारणत्वं श्रूयते, अन्यत्र तु सद्ब्रह्मात्मादीनाम्, तत्कथं सर्वोपनिषत्स्वीश्वरस्य कारणत्वं श्रूयत इत्यत्राह - सद्ब्र्रह्मेति । सद्ब्रह्मशब्दौ दृष्टान्तार्थौ, यथा सद्ब्रह्मशब्दौ सामान्यविशेषशब्दावेकार्थतया स्वीकृतौ तद्वदिति भावः । तमीश्वराणामित्यादि - ईश्वरस्यैवेत्येवकारेण नाचास्यकश्चित् इत्युक्त्तविरोधः विवक्षितः । ततः स्वयम्भूरिति अत्र भगवच्छब्दः\nईश्वरवाचीति भावः । न्यायविरोधमाह - न चेति । सविशेषत्वाच्च नियन्तृत्वरूपविशेषवत्वात् । सन्मात्रं हि नियन्तृत्वादिविशेषरहितम् । शक्त्तिः स्वाभाविकीत्यादि - शक्त्तिविशेषे अघटितघटनासामर्थ्यरूपे शक्त्तिशब्दो\nवर्तते, ज्ञानादिकायर्करत्वे च । तत्रोभयमप्यसङ्कुचितं शक्त्तिशब्देनोच्यते । तत्सङ्कोचेन पृथङ्निर्देशावैयर्थ्यमाशङ्क्याह - लक्षणाप्रसङ्गाच्चेति । ज्ञानादिशब्दैस्तत्तच्छक्त्तिः प्रतिपाद्या चेल्लक्षणा, शक्त्तिशब्दस्य सङ्कोचोऽप्यस्वरसः, असङ्कोचे पृथङ्निर्देशवैयर्थ्यमित्यर्थः, न लक्षणा । शक्त्तिमात्रेऽपि प्रत्ययविधानादित्यत्राह - न चेति । शक्त्तौ हस्तिकवाटयोरित्यादिष्विति - अत्रादिशब्देन \"शकि लिङ् चे\"त्यादिसूत्रं विवक्षितम् । शकि लिङ् चेत्यत्र चशब्दात् कृत्प्रत्ययान्तराणामपि शक्त्तौ विधानं सूचितम्, तत्र विशेषविधानाभावेऽपि पाचकादिषु शक्त्तौ कृदन्तत्वेन प्रयोगदर्शनात् कतिपयविधानमुपलक्षणमिति चेन्न, विशेषोपादानान्यथानुपपत्त्या कृन्मात्रस्य शक्तयर्थानुपपत्तेरित्यर्थः । शक्त्तिविषयप्रत्ययाभावेऽपि पाचकादिषु शक्त्यर्थत्वं दृश्यत इत्यत्राह - पाचकादिष्विति । न च सन्मात्रस्येति - अनुवर्त्तमानं सन्मात्रं किं वस्तुधर्मः ? उत द्रव्यम् ? इति विकल्पमभिप्रेत्य धर्मपक्षे दूषणमाह - न चेति । सत्त्वप्रसङ्गादसत्त्वं शिक्षयति - विरोधीति । द्रव्यपक्षे दूषणमाह - द्रव्यमेवेति । क्रियादिष्विति - काशस्यकुशत्वेन कुशस्थानेऽवलम्बनं काशकुशशावलम्बनम्, अमुख्यमित्यर्थः । स्वोक्त्तस्यैव सूत्रार्थत्वमुपसंहरति - अत इति । मृत्तिकेत्येव सत्यमिति वाक्योक्त्तप्रत्यभिज्ञाप्रत्यक्षसिद्धानन्यत्वं वदत उत्तरसूत्रस्य शङ्कामाह - अथोच्येतेति ।\n॥ भावे चोपलब्धेः ॥ कस्य भावे कस्योपलब्धेरित्यत्राह - कुण्डलादीति । इदं कुण्डलं हिरण्यमिति सामानाधिकरण्येन प्रत्यभिज्ञानमत्राभिप्रेतम्, समवायिकारणानुवृत्तिं वदतोऽसत्कार्यवादिनोऽप्यभिमताया वैयधिकरण्येन प्रत्यभिज्ञायाः स्वपक्षासाधकत्वात्; तथापि बुद्धिशब्दान्तरादिभिर्वस्त्वन्तरत्वं कल्पयत इत्यत्राह - द्रव्यान्तरवादिनेति । अभनयुपेतेन- असमवायिकारणत्वेनाभ्युपेतेनेत्यर्थः । अनन्यथासिद्धं हि कल्पकम्,- बुद्धिशब्दान्तरादीनामन्यथासिद्धत्वान्न कल्पकत्वमित्यर्थः । न चेति - सोऽयं गौरित्यादिषु जातिनिबन्धनं प्रत्यभिज्ञानं दृष्टम्, तथाऽत्रापि जातिनिबन्धनमित्यर्थः । परिहरति - जात्याश्रयेति । तत्र हि व्यक्त्तिद्वयोपलब्धिरस्ति, अत्र तु न तथा व्यक्तयन्तरमुपलभ्यत इत्यर्थः । कथमुपलभ्यत इत्यत्राह - एकमेवेति । पुनः शङ्कते - न चेति । परिहरति - द्रव्यान्तरत्वेसतीति । न हि घटस्थ जले घटो जलमिति सामानाधिकरण्येन प्रत्यभिज्ञानं भवतीत्यर्थः । चोद्यं शङ्कते गोयमिति । परिहरति - नेति । अयमर्थः, समवायिकारणानुवृत्तिं वदता त्वयापि प्रतिसन्धानाभावचोद्यं परिहरणीयम्, तत्रादिकारणपृथिवीप्रत्यभिज्ञानमस्तीति वदसि चेत्तस्माकमपि तुल्यमिति । पुनरप्यापातप्रतीतिनिबन्धनं चोद्यं शङ्कते - अग्निकार्य इति । परिहरति - भवत्त्विति । निमित्तकारणाप्रत्यभिज्ञानं न दोषः, उपादानमेव प्रत्यभिज्ञातव्यम्, तच्च धूमे गन्धवत्त्वात् पृथिवीत्वं प्रत्वभिज्ञायत एवेत्यर्थः । सूत्रार्थमुपसंहरति - अत इति । अधिकरणार्थेन सुत्रस्यान्वितत्वमाह - तस्मादिति ।\n॥ सत्त्वाच्चापरस्य ॥ कारणे सत्त्वात्- कारणावस्थायां सत्त्वात् । केचिदनयोः सूत्रयोरिमां भिदामाहुः, सोऽयमितिज्ञानं प्रत्यभिज्ञा, सा पूर्वोक्त्ता; अयं स इति ज्ञानमभिज्ञा, साऽत्रोच्यते इति । अथवा पूर्वत्रैकद्रव्यताविषयबुद्धिरुक्त्ता, अत्र तु तथा व्यपदेश उच्यत इति भिदा; अत एव ह्युत्तरसूत्रे \"असद्य्वपदेशान्नेति चे\"दित्युक्त्तम्; एतदभिप्रायेण भाष्येपि कार्यमेव कारणतया व्यपदिश्यत इत्युक्त्तम् । श्रुतिसिद्धं प्रत्वभिज्ञानं पूर्वमुक्त्तम्, लोकवेदयोरुभयत्रापि व्यपदेशस्त्वत्रोक्त्तः । अत्र कार्ये कारणव्यपदेशो न कथितः, कारणे कार्यव्यपदेश उक्त्तः, तत्र हेतुः सदेवेदमग्र एकमेवेति श्रुत्यनुसारः । ननु मृदयं घट इति प्रत्यभिज्ञानं ज्वालाप्रत्यभिज्ञानवत् भ्रान्तं स्यात्, बुद्धिशब्दान्तरादिभिर्वस्त्वन्तरस्य साधितत्वात्, नैवम्; ज्वालायां ह्यनन्यथासिद्धहेतुना भेदसिद्धेः प्रत्यभिज्ञानस्य भ्रान्तत्वनिर्णयः, अत्र बुद्धिशब्दान्तरादयोऽन्यथासिद्धाः, ज्ञानं तु स्वतः प्रमाणमिति यथोक्त्त एवार्थः ॥\n॥ असद्य्वपदेशान्नेति चेन्न धर्मान्तरेण वाक्यशेषाद्युक्त्तेः शब्दान्तराच्च ॥ यदुक्त्तमिति - सत्त्वासत्त्वे हि द्रव्यधर्मावित्युक्त्तमिति - व्यवहारयोग्यतासत्त्वम्, विरोधिव्यवहारयोग्यता तद्य्ववहारयोग्यस्य असत्त्वमित्युक्त्तमित्यर्थः । धर्मान्तरेणेत्यत्रान्तरशब्दस्यार्थमाह - तत्रेति । सत्त्वासत्त्वयोरापेक्षिकत्वमभिप्रेत्याह - इदंशब्दनिर्दिष्टस्येति । वाक्यशेषादिति \"असद्वा इदमग्र आसी \"दित्यत्र \"तदात्मानं स्वयमकुरुते\"ति वाक्यशेषः । अश्रुतवाक्यशेषेषु प्रदेषेषु निर्वाहमाह - तदैकार्थ्यादिति । युक्त्तेश्चेति - पिण्डत्वकपालत्वावस्थयोः साधारणमाह - तस्यैव तद्विरोध्यवस्थान्तरयोगो घटो नास्तीति व्यवहारहेतुरिति - एतद्विवृणोति - तत्रेति । न च तद्य्वतिरिक्त्त इति - अभावान्तरवादिनापि अभावाभावोभाव इत्यभ्युपगतः, अन्यथा अनवस्थाप्रसङ्गात्; तद्वत्सर्वत्राभावव्यवहारस्य विरोध्यवस्थान्तरेणैवोपपन्नत्वान्न तद्य्वतिरिक्त्तस्य कल्पनमित्यर्थः । पिण्डत्वकपालत्वे घटस्य प्राक्प्रध्वंसाभावौ । घटत्वमेव पटादन्योन्याभावः, कालविशेषविशिष्टदेशविशेषत्वं संसर्गाभावः, यथा मध्याहविशेषितप्राङ्गणत्वम् । यद्वा घटस्याल्पत्वविशेषितदेशान्तरसंसर्गपिण्डत्वकपालत्वेष्वन्यतमस्तद्देशापेक्षया संसर्गाभावः ॥ उत्तरसूत्रद्वयकृत्यमाह - इदानीमिति । निदर्शनत्वेन वक्ष्यमाणस्य पटादेरपि विप्रतिपन्नत्वान्न दृष्टान्तत्वमुपपद्यत इति शङ्काव्युासार्थम् इदानीमित्युक्त्तं, पूर्वसूत्रेरनन्यत्वे साधिते सतीत्यर्थः । निदर्शनद्वयमिति - लौकिकं वैदिकमिति निदर्शनयोर्विभागः । बहूनामेकावस्थत्वे एकस्य बहुत्वावस्थत्वे च दृष्टान्त इति वा विभागः ।\n॥ पटवच्च ॥ इह बहूनामेकावस्थत्वे लौकिकदृष्टान्त उक्त्तः । व्यतिषङ्गः- मिथः संसर्गः । ननु तन्तुबहुत्वाप्रहाणेन पटैकत्वदर्शनात् द्रव्यभेदाभावाच्च एकस्मिन्नेव द्रव्ये युगपद्बहुत्वैकत्वे वर्तेते इति भिन्नाभिन्नत्वमभ्युपगतं स्यात् । उच्यते; दूप्यभिन्नाभिन्नत्वाविवेकनिबन्धनमिदं परिचोदनम् । न हि\nभिन्नाभिन्नशब्दवाच्यं सर्वं दूप्यम्, अपि तु यत्र भावाभावाविरोधः तदेव भिन्नाभिन्नत्वं दूप्यम् । तच्च धर्मधर्मिणोर्धर्मिद्वयस्य च मिथस्तादात्म्यतदभावलक्षणम्, यथा जातिर्व्यक्त्तिर्भवति न भवति चेति,यथा खण्डो मुण्डो भवति, न भवति चेति; चैवं तन्तुपटेषु भावाभावविरोधः, तनतुभ्यः पटो ह्यभिन्न एवाभ्युपगतः, न तु भिन्नः । तन्तवश्च मिथो भिन्ना एवाभ्युपगताः, न त्वभिन्नाः । तेषां च पटादभिन्नत्वं नाम तस्य परस्परसंसृष्टेभ्यस्तेभ्योऽनन्यत्वम्, न च तेषामन्योन्याभेदः, यद्यभेदो नाम एकस्य तन्तोस्तन्त्वन्तरानतिरेकः तर्हि द्वितीयतन्त्वनुपलम्भप्रसङ्गः परिणामाधिक्यं च न स्यात् । यदि संसर्ग एवाभेदः नाम्नि विवादः स्यात्, यद्येकत्वं सङ्खयोत्पत्तिः सा तर्हीष्टा, पटत्वाप्राप्तावस्थावेवैकत्वोत्पत्त्यभ्युपगमात् । तर्हि भेदाभेदाभ्युपगम इति चेन्न, तस्य भेदप्रतिक्षेपकत्वाभावात्, यथा विशिष्टे वस्तुनि विशेष्यैक्यं न विशेषणभेदप्रतिक्षेपकं तद्वत् । कथं तत्तुल्यत्वम् ? उच्यते तन्तुषु तन्तुत्वस्येव पटत्वस्य प्रत्येकतन्तुपरिसमाप्तत्वाभावात् कृत्स्नतन्तुवृत्तिना पटत्वेन तन्तव एककार्यतां भजन्ते । पृथगवस्थानदशायां कस्यचिदंशभूता अपि तन्तवः पटत्वावस्थायां सङ्घातापेक्षयांऽशत्वं भजन्ते, अतस्तस्तन्तुगताश्च संस्थानवर्णपरिमाणादयः पटस्य प्रादेशिकविशेषणानि भवन्ति, गगनस्य दुनदुभ्यादिशब्दवत् भेदकाकारेण विनांशभेदस्य प्रतिपत्तुं वक्त्तुं चाशक्यत्वात् । अंशभेदो नाम विशेषणभेदः, अंशिन एकत्वं च विशेष्यैक्यमिति फलितम्, इयान् विशेषः, केचित्प्रादेशिकधर्मा यावद्द्रव्यभाविनः, केचिदयावद्द्रव्यभाविनश्चेति, यतो नभसि प्रादेशिकविशेषाः कादात्चिकाः, अत एव तत्र स्वाभाविकांशभेदवादोऽपि निरस्तः । ननुगगनं घटाद्युपाधिभिः कार्त्स्न्ेन सम्बन्धायोगात्, अंशभेदेन सम्बन्धार्थमुपाध्यन्तरापेक्षायामनवस्था स्यात्; अतो घटादिसंयुक्त्तगगनांशभेदः, स्वाभाविक इत्यभ्युपगन्तव्यः, नैवम्; गगनादिव्यापकपदार्थानां तत्तत्सूक्ष्मतरोपाध्यन्वितात्यल्पांशभेदानां स्वाभाविकत्वे परमाणुपुञ्जात्मकत्वप्रसङ्गात् क्षणिकत्वप्रसङ्गाच्च गगनादीनां परिमाणविशेषाः क्षणिकाः क्षणिकसंयोगादयश्च गगनादिभिः किं कालानवच्छिन्नैः सम्बध्यन्ते ? उतावच्छिन्नेन ? आद्ये गगदीनां क्षणकालवर्तित्वं परिणामविशेषसंयोगादीनां नित्यत्वादिकं वा स्यात् । द्वितीये च अवच्छेदकोपाधीनां पूर्ववदनवच्छिन्नगगनादिना सम्बन्धायोगेन अवच्छिन्नेन सम्बन्धसिद्धयर्थम् अवच्छेदकोपाध्यन्तरापेक्षया अनवस्था स्यादिति तत्परिहाराय गगनादेः प्रतिक्षणभेदस्य स्वाभाविकत्वमुपगन्तव्यमिति गगनादीनां क्षणिकत्वं स्यात्; एवं ब्रह्मपर्यन्तानां व्यापकपदार्थानां क्षणिकत्वं परमाणुपुञ्जात्कमत्वं स्यात्, त्वया च भिन्नाभिन्नत्वमभ्युपगतम्; अतो भिन्नाभिन्नस्वभावक्षणिकपरमाणुपुञ्जकारणकं जगदिति ब्रह्मकारणवादः परित्यक्त्तः स्यात्, अतो गगनादिषु प्रदेशभेद औपाधिकोऽभ्युपगन्तव्यः, उपाधिश्च न कृत्स्नाकाशेन सम्बध्यते परिमितत्वात् । नापि स्वतो भिन्नांशेन, स्वतोंऽशभेदे पूर्वोक्त्तदूषणस्य दुस्तरत्वात् । नाप्युपाध्यन्तरभिन्नेन, तन्नैरपेक्ष्यात् । तन्नैरपेक्ष्यं चोपाधित्वादेव, स्वतस्तदाकाररहिते वस्तुनि तदाकारनिष्पादनसमर्थो ह्युपाधिः । स्वतो निर्दुःखे ह्यात्मनि उपाधिर्दुःखहेतुः, स हि न पूर्वमेवात्मनि सहजदुःखान्तरयोगमपेक्षते, अतः उपाधिः कश्चित् कल्प्याकारकल्पने सहजतज्जतीययोगं नापेक्षते । किञ्च उपाधिसम्बन्ध एव गगनस्य भेदः, अर्थान्तरादर्शनात् तावता भेदव्यवहारे सम्भवत्यर्थान्तरकल्पनायोगाच्च । उपाधिसम्बन्धरूपो भेदश्च स्वावच्छेद्यवस्त्ववच्छेदे भेदान्तरनिरपेक्षः, भेदत्वात् स्वतःसिद्धभेदवत् । न हि देहात्मनोभर्ेदः स्वाश्रयावच्छेदे भेदान्तरमपेक्षते, अतो न स्वतो नभसि भिन्नांशत्वम् पटस्यांशभेदे सत्यपि भावाभावविरोधगभर्ं भिन्नाभिन्नत्वं नास्तीति दर्शितम्, तत्रांशभेदश्च विशेषणभेदे पर्यवस्यतीत्युक्त्तम्, अतो निर्दोषः सत्कार्यवादः ।\n॥ यथा च प्राणादिः ॥ एकस्य बहुत्वावस्थात्वे वैदिकदृष्टान्तोऽत्र प्रदर्श्यते । अधिकरणार्थमुपसंहरति - इतीति ॥ आरम्भणाधिकरणम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.1.6 आरम्भणाधिकरणम् \n165. कार्यं धर्मैर्विरुद्धैः कट इव शकटात् कारणद्रव्यतोऽन्य-  \nद्व्यापारः कारकाणां विफल इतरथेत्यर्द्धवैनाशिकोक्तौ।  \nद्रव्यैक्येऽप्यस्तु सर्वं तदभिमतदशाभेदतोऽसच्छ्रुतिश्चे-  \nत्यद्ध्यक्षाल्लघवाच्च श्रुतिकथितजगद्ब्रह्मतादात्म्यमुक्तम्॥\n166. मायोपाधिस्वशक्तिव्यतिकरितपरब्रह्ममूलः प्रपञ्चो  \nयेषां तेऽप्यद्वितीयश्रुतिमवितथयन्त्यत्र तत्तद्विशिष्टे।  \nअप्राधान्यात्तथा नः प्रकृतिपुरुषयोरन्तरात्मप्रधाने  \nवाक्येऽस्मिन् स्थूलसूक्ष् मान्वय इति जगतोऽनन्यभावोपपत्तिः॥\n167.विश्वारम्भे विवर्तं शकलपरिणतिं शक्तिशेषस्य सूतिं   \nव्याक्त्युल्लासौ विसृष्टिं विकृतिमनियतां तत्त्वपङ्क्तौ च सृष्टिम्।  \nतत्तद्वाक्यैकदेशः स्वरस इति मुधा कल्पयन्तस्तु मुग्धा  \nस्सर्वश्रुत्यैकरस्यप्रणयिभिरधरीचक्रिरे तत्त्वविद्भिः॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.1.6 आरम्भणाधिकरणम् \n12. कार्यं धर्मैरित्यादि। कार्यम्- सावयवत्वादिभिः कार्यत्वेन सिद्धमिदं जगत्। विरुद्धैर्धर्मैः- कारणासंसर्गिभिः कार्यैकनियतैस्तत्तद्वस्तुनिष्ठैरवस्थारूपैर्धर्मैः। घटश्शकटादिव- शकटावृत्तिघटत्वाश्रयः पदार्थो घटावृत्तिशकटत्वाश्रयात् वस्तुन इव। कारणद्रव्यतः- कारणभूतात् द्रव्यात्। अन्यत्- भिन्नमेव। इतरथा- कारणात् कार्यस्यान्यत्वानङ्गीकारे। कारकाणां व्यापारो विफलः- घटादिकार्यनिष्पत्त्यर्थतया दृष्टानां कुलालचक्रचीवरादिकारकाणां व्यापारस्य नैरर्थक्यं प्रसज्यते। नहि कारणात्मना पूर्वमेव सिद्धे कार्ये सति पुनस्तन्निष्पत्त्यर्थं कारकव्यापार इिति वक्तुं युज्यते व्याघातादिति भावः। इत्यर्धवैनाशिकोक्तौ- उक्तप्रकारेण वैशेषिकाणामुक्तौ प्रवृत्तायाम्। द्रव्येष्ववयविमात्रविनाशवादित्वात् अर्धविनाशवादिनो वैशेषिका अर्धवैनाशिकाः। द्रव्यैक्येऽपि- कार्यकारणयोस्स्वरूपैक्येऽपि। तदभिमतदशाभेदतः- वैशेषिकैः कारणात् कार्यस्यान्यत्वं वदद्भिः कार्यावस्थायाः कार्यस्य च कारणादतिरिक्तस्याङ्गीकारात् तदङ्गीकृतैकदेशभूतावस्थाभेदेनैव। सर्वम्- बुद्धि शब्दान्तरादिकम्। असच्छ्रुतिश्च- 'असदेवेदमग्र आसीत्' 'असद्वा इदमग्र आसीत्' इतिश्रुतिश्च। अस्तु- उपपद्यताम्। अवस्थाभेदेन पत्रताटङ्कन्यायेन बुद्ध्यन्तरं शब्दान्तरञ्चोपपद्यताम्, कार्यावस्थायाः कारणदशायामभावात् असच्छ्रुतिश्चोपपद्यतामिति भावः। इति- एवमुपपत्त्या। अध्यक्षात्- तन्तव एव व्यतिषङ्गविशेषभाजः\" पट इति प्रत्यक्षात्। लाघवाच्च- कारणादन्ययोः कार्यावस्थातद्वदवयविद्रव्यरूपयोर्द्वयोः अङ्गीकारापेक्षया कार्यकारणयोर्द्रव्यैक्येऽपि अवस्थाभेदमात्राङ्गीकारेण लाघवाच्च। श्रुतिकथितजगद्ब्रह्मतादात्म्यमुक्तम्- प्रमाणभूतया श्रुत्या 'सदेव सोम्येदमग्र आसीत् तद्धेदं\" तर्ह्यव्याकृतमासीत् तन्नामरूपाभ्यां व्याक्रियत' इत्यादिरूपया प्रतिपादितं कार्यकारणभूतयोर्जगद्ब्रह्मणोस्तादात्म्यमुक्तम्। सूत्रकारैर्भाष्यकारैश्चेति शेषः। श्रुत्युक्तत्वादुपपन्नत्वात् प्रत्यक्षाल्लाघवाच्च सत्कार्यवाद एव सूत्रकारादिभिरङ्गीकृत इति भावः॥13. मायोपाधीत्यादि। येषाम्- शङ्करयादवप्रकाशभास्कराणाम्। प्रपञ्चः- कार्यभूतोऽयं लोकः। मायोपाधिस्वशक्तिव्यतिकरितपरब्रह्ममूलः- मायाव्यतिकरितपरब्रह्ममूलः, उपाधिव्यतिकरित परब्रह्ममूलः, स्वशक्तिव्यतिकरितपरब्रह्ममूलः, तथाङ्गीकृत इत्यर्थः। तेऽपि- शङ्करादयोऽपि। अत्र- कारणवाक्यसमुदाये। अद्वितीयश्रुतिम्- 'एकमेवाद्वितीयम्' इति द्वितीयराहित्यपरश्रुतिम्। तत्तद्विशिष्टे- मायोपाधिशक्तिविशिष्टेऽपि ब्रह्मणि। अप्राधान्यात्- विशेषणीभूतानां मायोपाधिशक्तीनामप्रधानत्वमवलम्ब्यैव। अवितथयन्ति- सार्थकयन्ति। मायादिद्वितीयसद्भावेऽपि प्रधानस्य ब्रह्मण एकत्वादेवाद्वितीयश्रुत्यर्थमुपपादयन्तीति भावः। तथा- भवदुपपादनप्रकारेणैव। नः- अस्माकमपि। अन्तरात्मप्रधानेऽस्मिन्वाक्ये- प्रक़ृतिपुरुषान्तरात्मभूतपरब्रह्मप्रधाने 'एकमेवाद्वितीयम्' इत्यस्मिन्वाक्ये। प्रकृतिपुरुषयोः- प्रधानजीवयोः। स्थूलसूक्ष्मान्वय इति- स्थूलसूक्ष्माकारेण विशेषणतयाऽन्वय इति। जगतः- कार्यभूतस्य प्रपञ्चस्य। अनन्यभावोपपत्तिः- कारणभूतब्रह्मापेक्षयाऽनन्यत्वोपपत्तिः। विशेषणान्वयो न विशेष्यैक्यविरोधीति अद्वितीयत्वश्रुतिरुपपन्नैवेति भावः॥14. विश्वारम्भ इत्यादि। विश्वारम्भे-जगदुत्पत्तिविषये। विवर्तम्- कार्यात्मकपरिणामाश्रयवस्तु अधिष्ठानत्वम्, यद्वा कार्यसत्ताविसजातीयसत्ताश्रयत्वे सति कारणत्वम्। शकलपरिणतिम्- चिदचिदीश्वराकारेण त्र्यंशे ब्रह्मणि अचिदंशात्मकस्य शकलस्य परमार्थभूतां परिणतिं परिणामम्। शक्तिशेषस्य सूतिम्- शेषशब्दो विशेषपरः। चिदचिदीश्वरशक्तित्रयात्मके परस्मिन्ब्रह्मणि अचेतनाख्यशक्तिभेदस्य सृष्टिम्। व्यक्त्युल्लासौ- कारणे विद्यमानस्यैव कार्यस्याभिव्यक्तिम्, मुकुलावस्थायामनुल्लसितस्य पुष्पस्य कालेनोल्लासवत् विश्वस्योल्लासम्। विसृष्टिम्- भस्त्रिकान्तर्गतद्रव्यविसर्जनवत् विसृष्टिम्। विकृतिम्- सन्मात्रस्यैव ब्रह्मणः प्रपञ्चाकारेण परिणतिम्। तत्त्वपङ्क्तौ अनियतां सृष्टिञ्च- कदाचित् अग्नेरापः, कदाचिदद्भ्यश्चाग्निरिति नियममन्तरेण जगत्सृष्टिम्। तत्तद्वाक्यैकदेशस्वरस इति- तेषुतेषु वाक्यैकदेशेषु स्वरसोऽयमर्थ इति। मुधा- वृथा। कल्पयन्तः- सिद्धान्तयन्तः। मुग्धास्तु- बालप्रायास्तु। सर्वश्रुत्यैकरस्यप्रणयिभिः- चिदचिदीश्वरात्मकस्य तत्त्वत्रयस्य परस्परविलक्षणं स्वरूपं स्वभावभेदांश्च वदन्तीनाम्, चेननानां नित्यानामनादिकर्मप्रवाहमूलकं बन्धं केनचिदुपायेनानुष्ठितेन तन्निवृत्तिं\" च वदन्तीनाम्, सर्वेषामपि वस्तूनां ब्रह्मप्रति शरीरतां तानिप्रति ब्रह्मणश्शरीरितां तथा शरीरितयान्तरवस्थानेनाभेदनिर्देश इति वदन्ती नाम्, सूक्ष्माकारेण विद्यमानानामेव वस्तूनामवस्थाभेदेन प्रलयमुत्पत्तिञ्च वदन्तीनां श्रुतीनामैकरत्ये अविरुद्धार्थप्रतिपादनकृतैकरसतायां\" प्रणयशालिभिस्तत्परैः। तत्त्वविद्भिः- यथावस्थितार्थज्ञानशालिभिस्सूत्रकारवृत्तिकारभाष्यकारादिभिः। अधरीचक्रिरे- अधरीकृताः, निरस्ता इत्यर्थः॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.1.6 आरम्भणाधिकरणम् \nविलक्षणत्वाधिकरणे कारणात् ब्रह्मणः कार्यस्य जगतो वैलक्षण्येऽप्यनन्यत्वं 'असदिति चेन्न प्रतिषेधमात्रत्वा' दिति गुणसूत्रोक्तं\" कुण्डलहिरण्यन्यायेन सांख्यंप्रत्युपपादितम्। इदानीं वैलक्षण्ये सत्यनन्यत्वमयुक्तम्। वैलक्षण्यस्य भेदव्याप्तत्वात्। अत एव कुण्डलहिरण्ययोरप्यनन्यत्वमसिद्धम्। सर्वत्र कार्यकारणयोर्बुद्धिशब्दान्तरादिभिर्भेदावश्यम्भावादिति वदतो वैशेषिकस्य मतमास्थायानन्यत्वमाक्षिप्य समाधीयत इति सङ्गतिः। तत्रैवं पूर्वपक्षः- अनन्यत्वे ब्रह्मणो जगत्कारणत्वं न संभवति। लोके कार्यकारणभूतानां घटमृत्पिण्डादीनां बुद्धिशब्दान्तरादिभिः\" कार्यकारणभावस्य भेदव्याप्तिनिर्धारणात्। नहि मृत्पिंडे पिंडशब्दो वा घटे वा पिंडाकारा बुद्धिरुदेति। न च घटशब्दो मृत्पिंडे पिंडशब्दो वा घटे प्रयुज्यते। न च पिंडाकारो घटे पृथुबुध्नोदराकारो मृत्पिंडेवाऽस्ति। न च मृत्पिंडेनोदकाहरणं घटेन वा कुड्यनिर्माणं क्रियते। न च तंतुष्विव पटे बहुत्वं पटइव तंतुष्वेकत्वं वाऽस्ति। न च घटस्येव मृत्पिंडस्य दण्डचक्रादि कारणम्, मृत्पिंडस्येव घटस्य जलसंयोजनपूर्वकमर्दनं\" वा कारणं भवति। न चोत्तरकाले मृत्पिंडः पूर्वकाले घटोवाऽस्ति। न च पूर्वकाले घटादिदर्शनमुत्तरकाले मृत्पिंडदर्शनं वाऽस्ति। तस्माद्बुद्धिशब्दादिभेदात् कार्यकारणयोर्भेद एष्टव्यः। एकस्मिन्नेव शरीरे बाल्ययौवनाद्यवस्थाभेदेनेव एकस्मिन्नेव मृद्द्रव्ये पिंड घटावस्थाभेदेन बुद्धिशब्दान्तरादय उपपद्यन्त इति चेत् न । अवस्थानामनित्यतायामसत्कार्यवादापत्तेः, अनित्यानामवस्थानां प्राक्सता कारणेनानन्यत्वासम्भवात् कार्यकारणानन्यत्वसिद्धांतभङ्गापत्तेश्च। तासामपि नित्यातायां बुद्धिशब्दान्तरादिव्यवस्थित्यसम्भवात् दण्डचक्रादिकारणकलापवैयर्थ्यप्रसङ्गाच्च। ननु मृदः पिण्डतादशायामनभिव्यक्ता घटावस्था, अभिव्यक्तैव सा बुद्धिशब्दान्तरादिभाजनं, अभिव्यक्त्यर्थश्च दण्डचक्रादि कारणकलापः। न च तथा सति मृत्पिण्डगतघटावस्थाभिव्यक्त्यर्थेन दण्डचक्रादिव्यापारेण तद्गतकरककपालमणिकमल्लकाद्यवस्थानामप्यपवरकगतघटाभिव्यक्त्यर्थमारोपितेन प्रदीपन तद्गतकरकादीनामिवाभिव्यक्तिप्रसङ्गः। नैल्योत्पलत्वयोः प्रदीपप्रभयोत्पलत्वस्यैवाभिव्यक्तिः। कूपजलस्य कूपान्तरस्थितिसमये जलत्वशौक्ल्ययोर्जलत्वस्यैवाभिव्यक्तिरित्यादिव्यवस्थादर्शनेन तद्वदिहापि यथा दर्शनमभिव्यङ्ग्याभिव्यञ्जकभाववैचित्र्योपपत्तेरिति चेत्- मैवम्। अभिव्यक्तावपि नित्यत्वानित्यत्वविकल्पे पूर्वोक्तदोषानातिप्रसक्तेः।किंच केयमभिव्यक्तिः, ज्ञानं चेत्, तदा दण्डचक्रादिमेलनस्य घटज्ञानकारणत्वापत्त्या तस्मिन्नसति क्वचिदपि घटज्ढानोदयो न स्यात्। आवरणाभिभवश्चेत् तेन किमावरणमभिभूयते? पूर्वं मृदिस्थिता पिंडावस्थेति चेत्-न। तथा सति घटध्वंसकमुद्गरपातानंतरमपि घटावस्थायाः प्रतीतिप्रसङ्गः। तदावरणभूतायाः पिण्डावस्थायास्तिरोहितत्वात्। ननु तदानीं मुद्गरपाताभिव्यक्ता कपालावस्था तदावरणं, स्वकारणाभिव्यक्तायाः कस्याश्चित् कार्यावस्थायाः तद्गतसकलकार्यावस्थांतरावरणत्वाभ्युपगमात्। न च तथा सति कपालेषु कदाचित् घटकारणमेलने घटावस्थाभिव्यक्तिप्रसङ्गः। इष्टापत्तेः। कपालानि चूर्णीकृत्य जलमृदन्तरसंयोजनमर्दनव्यापारैर्मार्दवं\" प्रापय्य दण्डचक्रादिमेलने घटाभिव्यक्तिदर्शनात्। न च दग्धपटकारणानां पुनः पटभावो न दृश्यत इति शङ्कनीयम्। तद्भस्मनां क्षितितलपतितानां तत्क्षितिप्ररूढकार्पासतरुफलपरिणतौ क्रमेण तेषां पटभावाभिव्यक्तिदर्शनादितिचेत् मैवं। एवं घटाद्यवस्थानां\" पिण्डाद्यवस्थास्वपि सद्भावस्य तदानीं तदप्रतीत्यर्थं प्रतीयमानपिंडाद्यवस्थानां तदावरणत्वस्य च कल्पने कल्पकाभावात् यथानुभवमवस्थानामागन्तुकत्वेन व्यवस्थित्युपपत्तेः। अन्यथा कदाचित् कस्याश्चितेवावस्थाया अनुभवः, नावस्थान्तराणामित्यनुभवाननुभवव्यवस्थाया अप्यनुपपत्तेः। न ह्यभिव्यक्तिरनुभवस्वयंवरलभ्यः, येन दंडचक्रादिसमवधानात्पूर्वं पिंडावस्थाया एवानुभवः, तदनन्तरं घटावस्थायाएव। ततो मुद्गरपातानन्तरं\" कपालावस्थाया एवेत्यादिव्यवस्था सिध्येत्। न च जलसंयोजनमृण्म़ृदुकरणादिकं दण्डचक्रादिकं मुद्गरपातनादिकञ्च पिंडघटकपालावस्थानामनुभवेषु वा तत्तदितरावस्थानामननुभवेषु वा करणानीत्युक्त्या तथा व्यवस्थानिर्वाहः। उदाहृततत्तत्कारणसमवधानेष्वतीतेष्वपि पिंडाद्यवस्थानामनुभवस्य तत्तत्प्रतिद्वंद्विव्यवस्थानामननुभवस्यचानुवृत्तिसत्त्वात्। तस्माद्यथानुभवं पूर्वं पिंडावस्थैव, मध्ये घटावस्थैव, ततःकपालावस्थैवेति व्यवस्थैवाङ्गीकर्तुं युक्ता। तथा सत्यवस्थानामागन्तुकत्वेनासत्कार्यवादः प्रसज्यत इति तत्परिहारार्थमिदंकल्प्यत इति चेत्, किमभिव्यक्तीनामागन्तुकत्वे स न प्रसज्यते, अभिव्यक्तीनामपि नित्यत्वे तु कथमपि त्वदुक्तव्यवस्थासिद्धिः। एवमवस्थानां तत्तदभिव्यक्तीनां वाऽऽगन्तुकत्वेवासत्कार्यवादस्य अप्रतिक्षेप्यत्वस्थितौ द्रव्यमात्रे सत्कार्यवादाभ्युपगमस्य निष्प्रयोजनत्वात्। कुलालेन घटः कृतः, कलादेन कुण्डलं कृतमिति कर्तृकार्ययोरिव मृत्पिण्डेन घटः कृतः सुवर्णेन कुण्डलं कृतमिति समवायिकारणतत्समवेतकार्ययोरप्यबाधित भेदव्यवहारदर्शनात् कार्यकारणयोरवस्थाभेदवद्द्रव्यभेद उपगन्तुं युक्तः। 'मृद्धटस्सुवर्णं कुण्डल' मित्यभेदव्यवहारेण भेदव्यवहारो बाधित इति चेत् न। मृत्त्वसुवर्णत्वयोरवयवावयविवृत्तिजातित्वेन तथा व्यवहारोपपत्त्या तेन भेदव्यवहारबाधनायोगात्। अत एव यत्रावयववृत्तिस्तन्तुत्वादिजातिर्नावयविपटादिवृत्तिः, न तत्र तन्तयः\" पट इत्यादिव्यवहारः। तस्मात् सहावस्थाभिः कार्यकारणद्रव्ययोर्भेद एव युक्त इति लोके कार्यकारणभेदनियमदर्शनात् जगद्ब्रह्मणोरनन्यत्वे ब्रह्मणोजगत्कारणत्वासम्भवात् जगत्कारणे ब्रह्मणि समन्वय इत्येतन्नघटत इति एवंप्राप्ते सिद्धांतः- तदनन्यत्वं परमकारणाद्ब्रह्मणोऽनन्यत्वमेव। जगतः तदुपपादयद्भ्य आरम्भणशब्दादिभ्यः। तथा च छान्दोग्ये- 'श्वेतकेतुर्हारुणेय आस तं ह पितोवाचे'ति प्रस्तुत्य 'श्वेतकेतो वस ब्रह्मचर्यं न व सोम्यास्मत्कुलीनोऽननूच्य ब्रह्मबन्धुरिव भवती'ति पित्रा नियुक्तस्य तस्य गुरुकुलवासं प्रतिनिवृत्तिञ्च 'सहद्वादशवर्ष उपेत्य चतुर्विंशतिवर्षः पुनरेयाये'त्युक्त्वा तस्य वेदाभ्यासमूलमवलेपं\" पश्यतातमवलेपमपनीयतस्याब्रह्मजिज्ञासामुत्पिपादयिषता पित्रा स इत्थं पृष्ट इत्युक्तम्। 'स्तब्धोस्युत तमादेशमप्राक्ष्यो येनाश्रुतं\" श्रुतं भवत्यमतं मतमविज्ञातं विज्ञात'मिति। येन श्रुतेन मतेन विज्ञातेन चेत्यर्थः। 'आत्मनि खल्वरे दृष्टे श्रुते मतेविज्ञाते इदं सर्वं विदितं भवती'ति श्रुत्यन्तरात्। एवं कृत्स्नस्य जगतो ब्रह्मैककारणकत्वं कारणात् कार्यस्यानन्यत्वं च हृदि निधाय ब्रह्मविज्ञानेन सर्वविज्ञाने प्रतिज्ञाते सति तदभिप्रायमजानता पुत्रेण कथमन्यविज्ञानेनान्यद्विज्ञातं भवतीति मन्यमानेन 'कथन्नुभगवस्स आदेश' इति पृष्टे पिता स्वप्रतिज्ढातमर्थमुपपादयितुं कारणात् कार्यस्यानन्यत्वे लौकिकृष्टान्तमुवाचेति वर्णितम्- 'यथा सोम्यैकेन मृत्पिंडेन सर्वं मृण्मयं विज्ञातं स्या'दिति । यथा एकमृत्पिण़्डारब्धघटशरावाद यस्तदनतिरिक्तद्रव्यत्वात् तज्ज्ञानेन ज्ञाता भवन्तीत्यर्थः। अत्र वैशेषिकप्रक्रियया कारणात्कार्यस्य बुद्धिशब्दान्तरादिभिर्द्रव्यान्तरत्वमाशंक्य लोकप्रतीत्यैव कार्यकारणानन्यत्वमुपपादयितुं\" वाक्यशेषः 'वाचारंभणं विकारो नामधेयं मृत्तिकेत्येव सत्य'मिति। अस्यार्थः- आरभ्यते आलभ्यते स्पृश्यत इत्यारम्भणम्। 'यत्पर्यपश्यत्सरिरस्य मध्य' इतिवत् रलयोरभेदाद्रेफः। आलम्भ इह स्पर्शः। 'आलम्भस्स्पर्शहिंसयो'रिति हि कोशकाराः। 'कृत्यल्युटो बहुल'मिति कर्मणि ल्युट्। वाचा- 'घटेनोदकमाहरे'त्यादिवाक्पूर्वकोदकाहरणादिव्यवहारेण हेतुनेत्यर्थः। वाक्पदेनाजहल्लक्षणया व्यवहारस्यापि संग्रहः। वाचेति हेतौ तृतीया, अध्ययनेन हेतुना वसतीतिवत् प्रयोजनस्य हेतुत्वविक्षया प्रयोजनार्था। वाक्पूर्वकव्यवहारसिद्ध्यर्थं मृद्द्रव्येणैव पृथुबुध्नोदरत्वादिविकारस्संस्थानविशेषः ततप्रयुक्तञ्च घट इति नामधेयं स्पृश्यते। 'नपुंसकमनपुंसकेनैकवच्चास्यान्यतरस्या'मिति विकारनामधेयोभयवर्तिन आरम्भणशब्दस्य नपुंसकशेषतैकवचनञ्च। उदकाहरणादिव्यवहारविशेषसिध्यर्थं मृद्द्रव्यमेवावस्थांतरनामधेयांरभाग्भवति। अतो घटाद्यपि मृत्तिकेत्येव सत्यं प्रामाणिकं न तु द्रव्यांतरत्वेनेति। 'आरम्भणशब्दादिभ्य' इत्यादिशब्देन 'सदेव सोम्येदमग्र आसीदेकमेवाद्वितीयं, तदैक्षतबहुस्यांप्रजायेयेती'त्यादयः कार्यकारणयोर्जगद्ब्रह्मणोरननयत्वप्रतिपादकाश्शब्दागृह्यंते। एवञ्च यद्यपि बालस्थविररीत्या बुद्धिशब्दान्तरादयोऽवस्थाभेदेनेव घटरुचकादिरीत्या द्रव्यभेदेनाप्युपपद्यन्ते। द्रव्यभेद एव चात्यन्तसामञ्जस्यम्। तथाऽपि कार्यकारणानन्यत्वे मृद्घटादिकं दृष्टां तयंत्या श्रुत्याऽवस्थाभेद एव दर्शित इति अवस्थाभेदकृता एव बुद्धिशब्दान्तरादय इत्युररीकरणीयम्। न चावस्थानामागन्तुकतायामसत्कार्यवादापत्तिर्दोषः। सत एव द्रव्यस्योत्पत्तिर्हि सत्कार्यवादः, न त्ववस्थानामप्यनागन्तुकत्वं। न च प्रागपि सतो द्रव्यस्योत्पत्त्यनुपपत्तिः। न ह्यभूत्वा भवनुमुत्पत्तिरित्यभ्युपेयते। किं त्ववस्थान्तरोत्पत्तिरुत्पत्तिः, पूर्वावस्थाप्रहाणं नाश इति। एवं च एकमृत्पिण़्डारब्धेषु घटशरावादिष्वेकत्वावस्थाप्रहाणेनानेकत्वावस्थापत्तिः। सांद्रतंत्वारब्धे पटे अनेकत्वावस्थाप्रहाणेनैकत्वावस्थापत्तिः। अतो विरलतंत्वारब्धे पटे पटगतैकत्वावस्थापत्तावपि न तन्तुसतस्तन्तुत्वस्येवाऽनेकत्वस्यापि न ग्रहाणम्। किन्तु तन्तुत्वावच्छेदेनानेकत्वानुवृत्तिः, पटत्वावच्छेदेनैकत्वापत्तिरित्यादयोपि विशेषा यथादर्शनमनुसन्धेयाः। ननु 'मृत्तिकेत्येवसत्य'मित्य श्रुत्या घटशरावादिकं मृत्तिकेत्येव प्रामाणिकम्, न तु द्रव्यांतरत्वेनेत्येवमर्थया कार्यकारणद्रव्यानन्यत्वे प्रमाणांतरमप्यादर्शितमिति व्याख्यातम्, तत् किं प्रमाणान्तरमिति चेत्-प्रत्यभिज्ञाप्रत्यक्षमिति ब्रूमः। मृत्पिण्डावस्थासद्भावेपि हि घटशरावादिद्रव्यसद्भावः प्रत्यभिज्ञाप्रत्यक्षेणोपलभ्यते। इदं घटशरावादिकं सर्वं पूर्वाह्ने मृत्पिण्ड एवासीदिति पूर्वाह्नस्थित एक एव मृत्कूटः एतावद्घटशरावादिरूप आसीदिति च प्रत्यभिज्ञा दृश्यते। नन्विदं घटशरावादिकं सर्वं पूर्वाह्ने नासीदित्यपि लोके व्यवहारो दृश्यते। श्रुतावपि 'असदेवेदमग्र आसी'दिति प्राग्जगदसत्त्वं व्यपदिश्यते। कथं प्रत्यक्षश्रुतिभ्यां लोकवेदयोः कार्यकारणानन्यत्वव्यवस्थासिद्धिरिति चेत उच्यते- पृथुबुध्नोदरादिस्थूलत्वविरोधिसूक्ष्मत्वं यद्धर्मान्तरं ततोऽयमसद्व्यपदेशः। न तु प्राक्सर्वथैवाभावात्। कुतः श्रुतौ वाक्यशेषात् 'इदं वा अग्रेनैव किंच नासी'दित्यत्र हि 'तदसदेव सन्मनोऽकुरुत स्या'मितीत्यसतो मनस्काराख्यमानससङ्कल्पप्रतिपादको वाक्यशेषश्श्रूयते। लोकेऽपि तत एवासद्व्यपदेश इति युक्तितोऽवगम्यते। न हि सर्वत्र तत्तद्विरोधिधर्मव्यतिरेकेणाभावोनाम कश्चिदस्ति। कल्पनीयाभाववत् तद्विरोधनः क्लृप्तभावरूपधर्मांतरस्यैवाभावव्यवहारालंबनतोपपत्तावतिरिक्ताभावकल्पने गौरवात्। लोकवेदयोरसद्व्यपदेशप्रतिद्वंद्विनश्शब्दान्तराच्च 'सदेव सोम्येदमग्र आसीत्' 'इदं घटशरावादिकं पूर्वाण्हे मृदेवासी'दित्येवंरूपात्तथाऽवगम्यते। असद्व्यपदेशात् सद्व्यपदेशस्य कार्यकारणानन्यत्वपर्यवसायिनो युक्तिसाहित्येन बलवत्तवात्। युक्तिर्हि विरोधिभावधर्मव्यतिरेकेणाभावनामकं वस्त्वन्तरं न कल्पनीयमिति प्रागुपन्यस्ता। यथा तन्तव एव व्यतिषक्ततन्तुव्यतिरेकेण पटनामकमवयविद्रव्यान्तमस्ति। तस्य रूपादिराहित्ये चाक्षुषतवाद्यभावप्रसंगात्। रूपान्तरादिमत्त्वेऽवयवरूपव्यतिरेकेण अवयविनि रूपान्तरस्य गुरुत्वद्वैगुण्यस्य चोपलब्धिप्रसंगात्। एवं व्यतिषक्तन्तूनामेवपटभाववत् एकस्यैव वायोश्शरीरे वृत्तिविशेषेण प्राणापानादिभाववच्च ब्रह्मण एव विचित्रचराचररूपजगद्भावोपपत्तेर्न वस्तुभेदः कल्पनीय इत्यनयापि युक्त्या सद्व्यपदेशेभ्योबलवत्त्वमवधारणीयम्। एवञ्च 'सुवर्णेन कुण्डलं कृत' मित्यादिव्यवहारोप्यवस्थाभेदकृतेनैव कार्यकारणभावेन उपपादनीयः। अन्यथा कुण्डलाय सुवर्णे तोलयित्वार्पिते सुवर्णकारेण कुण़्डलं कृत्वा द्विगुणगुरुत्वेन तोलयित्वा प्रत्यर्पणीयत्वप्रसंगात्। तस्मान्मृत्पिण्डघटशारावादीनामनुन्यत्वात् तद्दृष्टां तेन ब्रह्मजगतोरप्युपादानोपादेयभूतयोरनन्यत्वमिति॥ संग्रहकारिका॥ कार्याणां बुद्धिशब्दाकृतिफलगणनाहेतुकालादिभेदा- द्भिन्नत्वंकारणेभ्यस्स्थिरमिति न दशाभेदतस्स्यात्स भेदः। एकस्यैव ह्यनेका समुदयति दशा हेतुभिः कालभेदात् सत्वासत्वादिरूपात्तदिदमपि जगद्ब्रह्मणोऽनन्यदेव॥ इति आरम्भणाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.1.6 आरम्भणाधिकरणम् \nनविलक्षत्वाधिकरणे कारणस्य ब्रह्मणः कार्यस्य जगतो वैलक्षण्येपि सांख्यं प्रत्यनन्यत्वं साधितं। वैलक्षण्यस्य भेदव्याप्तत्वात्। अत एव कुण्डलहिरण्ययोरप्यनन्यत्वमसिद्धं। सर्वत्र कार्यकारणयोर्बुद्धिशब्दादिभिर्भेदावश्यंभावादिति वदतो वैशेषिकस्य मतमास्थायानन्यत्वमाक्षिप्येदानीं समाधीयत इति सङ्गतिः। अत्र उपादेयमुपादानादन्यदेव। घटेनोदकमाह्रियते मृत्पिंडेन घटादिकं निर्मीयत इति कार्यभेदात् घटस्य दंडचक्रादिकं कारणं मृत्पिण्डस्य जलसंयोजनमर्दनादीति कारणभेदात्, तथा घटः पृथुबुध्नोदराकारः मृत्पिंडस्त्वतदाकार इत्याकारभेदात्, तथा पूर्वकालं कारणं अपरकालङ्कार्यमिति कालभेदात्, तथा बहवस्तन्तव एकः पट इति संज्ञासंख्याभेदात्, सत्यामेव मृदि घटोनष्ट इति प्रतीतेः कार्यकारणयोर्बुद्धिशब्दादिभिर्भेदस्य दर्शनाच्च उपादानादन्यदेवोपादेयं। इतरधा कारकव्यापारवैयर्थ्यप्रसंगादिति कार्यकारणभेदवादिमतावलंबनेन पूर्वपक्षे प्राप्त उच्यते- तदनन्यत्वमारम्भणशब्दादिभ्यः। तस्मात्परमकारणाद्ब्रह्मणो जगतोऽनन्यत्वं\" वाचारम्भण शब्दादिभिरवगम्यते। आदिशब्देन 'सदेवसोम्येदमग्रआसीत् येनाश्रुतं श्रुतंभवति एकमेवाद्वितीय' मित्यादिकं गृह्यते। ननु संस्थानस्य असत उत्पत्तौ असत्कार्यवादप्रसङ्गत इति चेत्, असत्कार्यवादिमतेऽपि उत्पत्तेरुत्पत्तिमत्तत्वेऽनवस्था स्यात् उत्पत्तिराहित्ये सत्कार्यवादप्रसङ्गः। अस्माकन्तु अवस्थानां\" पृथक्प्रतिपत्तिकार्ययोगानर्हत्वात् पृथगुत्पत्त्यादिकं नापोक्षितम्। अतो घटस्योत्पत्तिर्नाम घटत्वावस्थासम्बन्ध एव। न त्वसतस्सत्वरूपं। अत उपादेयमुपादानादन्यदेव। तथा च उपादाने ज्ञाते उपादेयस्य ज्ञातताभवतीति भावः।।।।भावे चोपलब्धेः।। हिरण्यकुंडलादिकार्यभावेऽपि 'कुंडलायेदं हिरण्य' मिति प्रत्यभिज्ञारूपोपलब्धेः सत्वादेवेत्यर्थः।।।।सत्वाच्चापरस्य।। अपरस्य कार्यस्य कारणे तादात्म्येन सम्बन्धेन सत्वाच्चोपादानादनन्यदुपादेयम्। सदेव सोम्येदमग्र आसी' दिति कार्ये नष्टेऽपि कारणे कार्यतादात्म्यप्रतीतेरित्यर्थः। 'भावेचोपलब्धे'रिति सूत्रे कार्यदशायां कार्ये कारणतादात्म्यप्रतीतिः प्रमाणतया उपन्यस्ता। उत्तरसूत्रे तु कार्यनाशानन्तरमपि कारणे कार्यभेदप्रतीतिः प्रमामतयोपन्यस्तेति विशेषः।।।।असद्व्यपदेशान्नेति चेन्न धर्मान्तरेण वाक्यशेषाद्युक्तेश्शब्दान्तराच्च।। 'असद्वा इदमग्र आसीत्, इदं वा अग्रे नैव किंचनासी'दिति जगतस्सृष्टेः प्रागसत्त्वव्यपदेशात् सृष्टेः\" प्रागपि सता उपादानेनोपादेयस्यैक्यं नोपपद्यतइति चेन्न। नामरूपविभागलक्षणधर्मान्तरा भावमादायासद्व्यपदेशोपपत्तेः। जगतस्सत्त्वंनामरूपभाक्त्वम्। असत्वं नाम तद्विरोधिनी सूक्ष्मावस्था। न तु सर्वात्मना असत्त्वं। कुतोऽवगम्यत इति चेत्-वाक्यशेषात्। 'इदं वा अग्रे नैव किंचनासी' दित्यत्र 'तदसदेव सन्मनोऽकुरुते'ति वाक्यशेषे मनस्स्रष्टृत्वप्रतिपादनात्। युक्तेश्च-घटस्य सत्त्वं नाम घटत्वावस्थासंबन्धः। असत्त्वं\" नाम तद्विरोधिकपालत्वचूर्णत्वावस्थासंबन्धः। एवं तर्हि तद्व्यतिरिक्ता घटाभावो नाम कश्चिदुपलभ्यते। शब्दान्तराच्च। 'कुतस्तु सोम्यैवं स्यादितिहोवाचे'ति तुच्छत्वं प्रतिक्षिप्य 'सदेव सोम्येदमग्र आसी'दिति स्थापितत्वात्, 'तद्धेदं तर्ह्यव्याकृतमासीत्तन्नामरूपाभ्यां व्याक्रियते'ति सुस्पष्टमभिधानाच्च।।।।पटवच्च।। यथा तंतवः व्यतिषङ्गविशेषाभाजः पट इति नामरूपकार्यादिकं भजन्ते तद्वद्ब्रह्मापि।।।।यथा च प्राणादिः।। यथा वायुरेक एव शरीरे वृत्तिविशेषं भजमानः प्राणापानादिनामरूपकार्यांतराणि भजते, तद्वदेकमेव ब्रह्म विचित्रस्थिरत्रसरूपं जगद्भवतीति परमकारणात् परस्माद्ब्रह्मणोऽनन्यत्वं जगतोऽप्युपगन्तव्यम्।। ।।इति आरंभणाधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.1.6 आरम्भणाधिकरणम् \nदसत्त्वमिति सूत्रं शिक्षणीयमिति - न विलक्षणत्वादित्यादिषु प्रपञ्चस्यापि प्रकृतत्वाविशेषेण तच्छब्देन प्रपञ्चस्यापि परामर्शः सम्भवतीति भावः । सन्मात्रस्य कारणादनन्यत्वं स्यादिति - कार्यस्य कारणानन्यत्वं नाम कार्यशब्दोपलक्षितस्य सन्मात्रस्य कारणशब्दोपलक्षितत्वात्सन्मात्रादनन्यत्वमिति पर्यवसिताथर् इति भावः । पत्रपुष्पाद्युपादानत्वमिति - शाखागतपत्रपुष्पाद्युपादानत्वमित्यर्थः । ननु शाखागतपत्रपुष्पाणां चन्द्रगतत्वे प्रमाणाभावात् चन्द्रोपादानकत्वाभावेपि प्रपञ्चस्याविद्यागतत्वमेव न ब्रह्मगतत्वमित्यत्र प्रमाणाभावात्, प्रत्युत ब्रह्मण एव उपादानत्वग्राहकश्रुतिसत्त्वात् तदुपलक्षितस्य ब्रह्मण उपादानत्वं वक्त्तुं सुशकमिति चेन्न, ब्रह्मणो निर्विकारत्वश्रुतिबलेन तदसम्भवात् । न च विकारस्यापारमाथिर्कत्वात्तदविरोध इति वाच्यम्; अद्याप्यपारमार्थिकत्वासिद्धेस्तथा निर्वाहायोगादिति भावः । यद्य्वतिरेकेणेति - \"भावे चोपलब्धे'रितिसूत्रे भाव इत्येतदुपलब्धेरप्युपलक्षणम्, उपलब्धेरित्येतत् भावस्याप्युपलक्षणम्; तथाच भावे उपलब्धौ च भावदुपलब्धेश्चेत्यर्थः, ततश्च कारणभावे कार्यस्य भावात् कारणोपलब्धौ कार्योपलब्धेश्च कार्यस्य कारणादनन्यत्वमिति व्याख्यातमित्यर्थः । धूमाग्न्योरिति - अग्निभाव एव धूमस्य भावः । आलोकोपलम्भे सत्येव रूपोपलम्भ इति एकैकसत्त्वेपि धूमस्य अग्न्युपलम्भानुविधाप्युपलम्भविषयत्वाभावात् रूपस्य चालोकसद्भावानुविधायित्वसद्भावाच्च न व्यभिचार इति भावः । जातीयव्यक्तयोरनेकान्तत्वाच्चेति - यद्यपि जात्युपलम्भ एव व्यक्तयुपलम्भ इति न नियमोऽस्ति, दूरत्वादिदोषवशेन गोत्वब्राह्मणत्वाद्यग्रहेपि व्यक्त्तिग्रहणसम्भवात्; तथाप्यसति बाधके तदुपलम्भानुविधाय्युपलम्भवत्त्वमस्तीति भावः । निरधिष्ठानभ्रमासम्भवनिराकरणेनेति - श्लोकः स्वरूपानादित्वस्वपरघटने दुर्घटनता प्रवाहानादित्वं पुनरिति चतस्त्रो हि गतयः । असत्या विद्याया वदितुमनवस्थापरिहृतौ मतास्त्वेतास्तुल्याः स्फुटमसदधिष्ठानसरणौ' इति दत्तोत्तरमित्यर्थः । सामान्यरूपमिति - जातिरूपमित्यर्थः । उपाधिरूपमिति - अर्थक्रियाकारित्वप्रमाविषयत्वतद्योग्यत्वादिरूपमित्यर्थः । तदवस्थतन्त्वादिभाव एव प्रावरणादिकार्यदर्शनादिति - पटावस्थतन्त्वादित एव प्रावरणादिलक्षणस्य घटकार्यस्य दर्शनात्तन्त्वादिरेव प्रावरणादेः कारणम्; न तन्त्वादिव्यतिरेकेण पटादिः कश्चिदस्तीत्यर्थः । निर्विषयत्वप्रसङ्गमेवोपपादयति - सद्द्रव्यं हीति । तत्र दूषणमुक्त्तमिति सत्यपीत्यादिना सर्वदा कारकव्यापारेण नोपरन्तव्यमित्यन्तेन भाष्येणेत्यर्थः । नहि घटार्थमारोपित इति । ननु वर्णनित्यत्वपक्षे उच्चारणविशेषाणां वर्णविशेषव्यञ्जकत्वनियमवत्कारकव्यपारेष्वप्यभिव्यङ्गयनियमोपपत्तेः, वर्णनित्यत्वपक्षेपि रविकिरणैर्युगपदभिव्यङ्गययोर्नैल्योत्पलत्वयोः प्रदीपप्रभया उत्पलत्वस्यैवाभिव्यक्त्तिर्न नैल्यस्य, वियति विक्षिप्तकूपजलगतशौक्लयजलत्वयोः रविकिरणैस्सहोपलब्धावपि कूपान्तरावस्थितिसमये रविकिरणैर्जलत्वस्यैवाभिव्यक्त्तिरित्यादिव्यवस्थादर्शनादवस्थानां प्रतिनियतव्यञ्जकव्यङ्गयत्वमुपपद्यत इति चेदुच्यते, केयमभिव्यक्त्तिः ? ज्ञानं चेत्तदा दण्डचक्रादिमेलनस्य घटज्ञानकारणत्वापत्त्या तदपनयनानन्तरं घटज्ञानादयो न स्युः, आवरणापनयश्चेत् घटसामग्रया किमावरणमपनीयते ? ननु मृदि पूर्वस्थिता पिण्डावस्था, तस्या नित्यमेव स्थिताया अपि घटावस्थायाआवरणं तदा आवृतत्वात् सा तदा न प्रतीयते; घटसामग्रया पिण्डावस्थोपमर्दे सति तिलपीडनेन तैलमिव अवघातेन तण्डुल इव दोहनेनपय इव खननेन कूपजलमिव प्रक्षालनेन पटशौक्लयमिव प्रतीयते । न च तथासति मुद्गरपातानन्तरमपि घटावस्थायाः प्रतीतिप्रसङ्गः, तदावरणभूतायाः पिण्डावस्थाया अपि तिरोहितत्वादिति वाच्यम्, मुद्गरपाताभिव्यक्त्तायाः कपालत्वावस्थायास्तदावरणत्वात् । कारणेऽभिव्यक्त्तायाः कस्याश्चित्कार्यावस्थायास्तद्गतसकलकार्यावस्थान्तरावरणत्वाभ्युपगमात् । नच तथा सति कपालेषु कदादिद्घटकारणमेलने सति घटावस्थाभिव्यक्त्तिप्रसङ्गः, इष्टापत्तेः । कपालानि चूर्णीकृत्य जलमृदन्तरसंयोजनमर्दनव्यापारैर्मार्दवं प्रापय्य दण्डचक्रादिमेलने घटावस्थाभिव्यक्त्तिदर्शनात् । नच दग्धपटानां पुनः पटभावो न दृश्यत इति वाच्यम्, तद्भस्मनां क्षितितलपतितानां क्षितिप्ररूढकार्पासतरुफलपरिणतौ क्रमेण तेषां पटभावोपपत्तेः । न च तन्त्ववस्थायाः पटवस्थावरणत्वस्य वक्त्तव्यत्वाद्विरलतन्त्वारब्धपटे तत्तिरोधानशङ्कानास्पदे पटावस्थाभिव्यक्त्तिर्न स्यादिति वाच्यम्; फलबलेन कुविन्दकृतसंयोगविशेषरहिततन्त्ववस्थायास्तदावारकत्वकल्पनात्, तस्मादविशेषिता विशेषिता वा पूर्वकार्यावस्थैव घटपटाद्यवस्थानामावरणमिति, नैतद्युक्त्तम्; तथा परिणाहशालिनी पटावस्था कुविन्दव्यापारात्प्रागपि यथादृष्टेन स्थूलेनैव रूपेण सती तन्तुत्वेनाव्रियते, उत कूर्माङ्गवत्सङ्कुचितेन रूपेण सती ? नाद्यः यथा दृष्टरूपायाः पटावस्थायास्तन्तुषु कुविन्दव्यापारात्प्राग्व्यस्तेषु समस्तेषु वा विप्रकीणर्ेषु संहतेषु वा पर्याप्त्यवृत्त्यसम्भवात् । न द्वितीयः, यथा दृष्टपटावस्थायाः आगन्तुकत्वापरिहारात् । न च वाच्यमनादिरेव सा पटावस्था अद्यतनेषु तन्तुषु न वर्तते, किन्तु मूलकारण इति; तथा सति यत्रेदानीं भविष्यत्पटप्रादुभर्ावप्रदेशे तन्तवो न सन्ति, तत्रावरणाभावेन तदभिव्यक्त्तिप्रसङ्गात् । न च तत्र या काचन कार्यावस्थाऽस्ति सैवावरणं स्यादिति वाच्यम्; तस्याः कुविन्दव्यापारानन्तरमपि सर्वत्रावर्जनीयत्वेन सवर्दा पटानभिव्यक्त्तिप्रसङ्गः, तस्मात् कार्याणि सर्वाण्यपि सादीन्येवेति भावः। मिथ्यात्वे हेत्वन्तरमिति - मिथ्यात्वं तु सदसद्विलक्षणत्वादन्यज्ज्ञाननिवर्त्त्यत्वादिकमितिभावः । व्यतिरेकिणं हेतुमाहेति उप लब्धिविनाशयोगित्वलक्षणं व्यतिरेकिहेतुमाहेत्यर्थः । पक्षेपि साधितत्वेनेति - प्रतिपन्नोपाधौ बाधितत्वरूपो बाधः उपाधेः पक्षवृत्तित्वेन साधव्यापकत्वादितिभावः । उपसंहारादितात्पर्यलिङ्गस्य प्रागनुक्त्ततया यथोक्त्तशब्देन परामशर्ो न सम्भवतीत्यस्वरसादाह - यद्वा किंशब्दत इति । यद्यपि नचागमावगतार्थस्य प्रत्यक्षविरोधः शङ्कनीय इति ग्रन्थस्योपरि किंशब्दतः प्रतीत्यभावादितिपक्षस्य नोत्थितिः सम्भवति, तथापि सम्भावनामात्रेणैवमुक्त्तमितिद्रष्टव्यम् । जीवाज्ञानपक्षमिति - \"तदधीनत्वादर्थवत्' इतिसूत्रे अविद्यात्मिका सा बीजशक्त्तिरव्यक्त्तशब्दनिर्देश्या परमेश्वराश्रया मायामयी सूषुप्तिः, इतिशाङ्करभाष्यं व्याचक्षाणेन वाचस्पतिना जीवाधिकरणाप्यविद्या निमित्ततया विषयतया वेश्वरमाश्रयत इति ईश्वराश्रयेत्युच्यते, न त्वाधारतया विद्यास्वरूपे ब्रह्मणि तदनुपपत्तेरितिप्रतिपादनात्, तत्रैव न वयं प्रधानवदविद्यां सर्वजीवेषु एकामाचक्ष्महे; येनैवमुपलभ्येमहि, किन्त्वियं प्रतिजीवं भिद्यते, तेन यस्यैव जीवस्य विद्योत्पद्यते तस्यैव साऽविद्यापनीयते, न जीवान्तरस्य, भिन्नाधिकरणयोः विद्याविद्ययोरविरोधात् तत्कुतः समस्तसंसारोच्छेदप्रसङ्गः, न चाविद्योपाधिभेदाधीनः जीवभेदः जीवभेदाधीनोऽविद्याभेद इति परस्पराश्रयादुभयासिद्धिरपि साम्प्रतम् । अनादित्वाद्बीजाङ्कुरादिवदुभयसिद्धेः, अविद्यात्वमात्रेण एकत्वव्यवहार इति प्रतिपादनात् तथा ज्योतिरुपक्रमा' दिति सूत्रे वाचस्पत्यभिमतं जीवाज्ञानपक्षमुपन्यस्यतीत्यर्थः । अविद्याश्रयत्वोपपत्तेरित्यन्तभाष्यस्यैव एतावानर्थ इति भावः । काल्पनिकत्वोपपत्तिरित्यस्य जन्मजरामरणादिकाल्पनिकत्वपरतयोत्तरत्र व्याख्यास्यमानत्वादिति द्रष्टव्यम् । अशुद्धिविषयभ्रमेणेति- शुद्धस्याविद्याश्रयत्वासम्भवादशुद्धयधीनापि अविद्या अविद्याधीना च अशुद्धिरित्यर्थः । भेदवादेप्यकौशलं विवक्षितमिति - सबहुमानावलोकनकर्त्तॄणामित्यथर्ः । उभयतोपि भ्रष्टैरिति - मतान्तरस्थस्य मतान्तरस्थबहुमानलिप्सया उभयतो भ्रष्टत्वावश्यम्भावादित्यर्थः । भाष्ये- आगतोसि मदीयं मार्गमिति । ब्रह्माज्ञानवादमित्यर्थः । या जीवभेदकल्पिकेति - बद्धमुक्त्तव्यवस्थाहेतुतया जीवाश्रयतया च या अविद्याः सम्प्रतिपन्नास्तासामेव जीवभेदकल्पकत्वमस्तीतिपक्षमनूद्य तत्कल्पकस्य तदाश्रयत्वासम्भवादिति पूर्वोक्त्तदूषणेनैव दूषयतीत्यर्थः । ततश्च पूर्वदूषणे जाग्रति कथं पक्षान्तरोपन्यास इति न चोदनीयम् । यद्यप्यत्र कल्पिका अविद्या इतिबहुश आवृत्त्या पठ्यते तस्य च निर्वाहःसम्भवति तथापि कल्पिकाविद्येति एवमित्वरहित पाठ एव समीचीनः लेखकदोषादन्यथापाठ इति द्रष्टव्यम् । पूर्वपूर्वजीवभावाश्रयाविद्येतिपूर्वपूर्वजीवभावः आश्रयो निमित्तं यस्या इति बहुव्रीहिः,भ्रमाश्रय इत्यर्थ इति रजतकल्पकत्वं रजतभ्रान्त्याश्रयत्वमिति जीवकल्पकत्वमपि जीवविषयभ्रमाश्रयत्वमिति भावः । स्वेनैव सापेक्षत्वादिति - स्वस्यैव सापेक्षत्वे आत्माश्रयत्वमित्यर्थः । एतद्विभागहेतुरिति - सर्वज्ञस्यापि तस्यमायिनं त्विति मायित्वावेदनान्मायाविद्ययोर्भेदोऽस्तीतिप्रतिपादनादितिभावः । तस्याश्चापरमार्थत्वादिति - मायायाः इच्छाधीनदर्शनानुपपत्तेरपरमार्थत्वाच्चाविद्याकृतमेव तद्दर्शनमित्यर्थः । वक्ष्यमाणानुमानगर्भमिति - बन्धमोक्षव्यवस्था स्वपरव्यवस्थाश्च स्वाविद्याकल्पिता इत्यादि वक्ष्यमाणानुमानैः काल्पनिकत्वस्य सिद्धिं मनसि निधायाहेत्यर्थः । तञ्च भेदवादिनञ्चेति - जीवाज्ञानवादिमते शरीराणां भिन्नभिन्नजीवैरात्मवत्ताया मायैवात्मवन्तीत्यनभ्युपगमादितिभावः । नच प्रथमतृतीययोरप्यनुमानयोर्भेदवादिनिरासकत्वं किं नस्यादिति वाच्यम्; तन्मते अपारमार्थिकत्वात्कल्पितत्वादितिहेतोः असम्प्रतिपन्नत्वादिति द्रष्टव्यम् । सोपाधिकत्वकालात्ययापदिष्टत्वेति - प्रतिपन्नोपाधौ निषेधेन मिथ्यात्वसाधकव्यावर्तमानत्वहेतोः सोपाधिकत्वं मिथ्यात्वस्य प्रत्यक्षादिभिर्बाधः । ब्रह्मव्यतिरिक्त्तस्य सर्वस्य मिथ्यात्वे साध्ये मिथ्यात्वस्य मिथ्यात्वसाधनाद्य्वाहतिः । ब्रह्मणो व्यावर्तमानाद्य्वावर्तमानतया अनैकान्त्यमित्यादिदूषणानि द्रष्टव्यानि । यदि बाधमात्रमेव हेतुरिति - यदि बाधमात्रमेवोपाधिरित्यर्थः । यथा दुर्दिने सायङ्कालभ्रमान्वित इति । ननु दुर्दिने सायङ्कालभ्रमस्थले दुर्दिन रूपकालस्यैवोपाधिशब्दवाच्याधिष्ठानत्वाद्देशकालयोरुपाधित्वव्यभिचारस्य नेदमुदाहरणमिति चेत्, सत्यम्; अध्यस्यमानकालव्यतिरिक्त्तस्यैवोपोधित्वमिति तात्पर्यात् । देशभ्रमे काल उपाधिरिति - सायङ्काले काञ्चीदेशं प्राप्त इति काल उपाधिः । काञ्च्यां सायङ्कालः संवृत्त इति देश उपाधिरिति द्रष्टव्यम् । प्रमाणमुक्त्तमिति - अबाधितं दृश्यमानमिति भाष्येण प्रत्यक्षं प्रमाणमुक्त्तमित्यर्थः । सा प्रतीतिर्मिथ्या चेदिति - सा प्रतीतिः भ्रान्तिश्चेदित्यर्थः । भ्रान्तिजनकत्वपक्षेऽपि कायर्कारणभावः सिद्ध एवेति दूषणे सत्येव दूषणान्तरमाह - बाध एव इति । भाष्ये- स्वस्तिकाश्रयतया हेम्नोऽप्यनुवृत्तेरविरुद्धेति । ननु कथमाश्रयभूतस्य हेम्न आश्रितस्य स्वस्तिकस्य च अभेदः । तत् कथं स्वस्तिकहेमैक्यप्रतीतिर्घटतामिति चेन्न, गोत्वस्य हेम्नः ? स्वस्तिकावयवरूपत्वेपि द्रव्यत्वादिवत् अपृथक्सिद्धतया ? सत्त्वेन स्वस्तिकं द्रव्यमितिवद्धेमेति प्रतीतौ विरोधाभावादित्यत्र तात्पर्यात् । न हि परशरीरगत आत्मेति - अपरोक्षत्वे च चेष्टादिभिरनुमीयमानत्वं न स्यादिति भावः । ननु चेतनादन्यस्य जडत्वदर्शनात् सर्वचेतनानामनन्यत्वमित्यस्य प्रागुक्त्तत्वात् यच्चोक्त्तमिति भाष्यं न सम्भवतीत्याशङ्क्याह - सर्वं चेतनजातमहमेवेत्यादिना । अनिष्टप्रसङ्गमाहेति - मोक्षार्थश्रवणार्थप्रयत्ने अविद्याकायर्त्वस्योभयवादिसम्प्रतिपन्नत्वेन हेतुविधयानुमानरूपत्वाभावात् तर्करूपत्वं वाच्यमिति भावः । अभाविन्येव सा पश्चादिति - यदि इतः पूर्वं कस्यापि मुक्त्तिर्नास्ति, केषाञ्चिन्मुक्त्तत्वप्रतिपादिकापि श्रुतिः स्वप्नवाक्यतुल्येत्युच्येत, तर्हि इतः परमपि कस्यापि मुक्त्तिर्न स्यात् प्रतिपादिकाश्रुतिः स्वप्नवाक्यतुल्येत्यर्थः । यद्वा निर्विशेषज्ञानस्येति पूवर्स्मिन् पक्षे निर्विशेषज्ञानस्य ज्ञातृत्वज्ञानगतत्वयोरभावाच्च न प्रतीतिभासव्यवहारौ प्रतिहेतुत्वमित्युक्त्तम् । द्वितीये तु प्रतीयमानतयाप्रकारान्तरेण वा न हेतुत्वमुच्यत इति भिदा । पारमार्थिकापारमार्थिक शब्दाविति - प्रतिभासव्यवहारादेः पारमार्थिकत्वापारमाथिर्कत्वयोर्विषयाधीनत्वादिति भावः । तथात्वेन तेषामानन्त्य मिति - न्यूनाधिकभावेनानन्त्यमित्यर्थः । अत्र केचित्- दशघटाः सहस्रं माषा इति सङ्खयावत्त्वं दृश्यत इत्यानन्त्याक्षेपभाष्यस्य आनन्त्यं दर्शयितुमिति तात्पर्यवर्णनमयुक्त्तमिति वदन्ति । दश घटाः सहस्रं माषा इत्युक्त्तमिति - न त्वैकरूप्येण दश घटा दशमाषा इति वा सहस्रं घटा सहस्रं माषा इति वा उक्त्तमित्यर्थः । सिद्धान्ते- प्रतिजानतोऽभिप्रायमिति । ध्यानस्य विवक्षितत्वात् \"सम्प्रतिभ्यामनाध्यान' इति नात्मनेपदम् । ननु भाष्ये- वाचेत्यस्य वाक्पूर्वकेण व्यवहारेणेत्यर्थः कथं वणिर्त इत्याशङ्क्याह - अजहल्लक्षणेयमिति । उभयोरपि हेतुत्वायेति - वाक्शब्दिताभिलपनस्य नामधेयप्रयोजनत्वेऽपि विकारप्रयोजनत्वाभावात् अज हल्लक्षणया व्यवहारपरामर्शीति भावः । जात्युक्त्तिरिति । श्लों \"धर्मस्य तदतद्रूपविकल्पानुपपतः । धर्मिणस्तद्विशिष्टत्वभङ्गो नित्यसमा भवेत्' इति तल्लक्षणम् । अवस्थैवोत्पत्तिरित्यभ्युपगमादिति । ननु घटत्वावस्थावस्थाया एवोत्पत्तिरूपत्वे यावद्घटावस्थत्वमुत्पद्यत इति व्यवहारः स्यात्, न तुत्पन्न इति उत्पत्तेरनतीतत्वान्मृत्पिण्डोनश्यतीति च स्यात्, न तु नष्टः इति नाशस्यानतीतत्वादिति चेन्न; घटत्वावस्थागताऽद्यक्षणसम्बन्धः घटत्वावस्थस्योत्पत्तिः पूवर्ावस्थस्य नाश इत्यभ्युपगमेनादोषात् । ननु यस्यागन्तुकत्वमाद्यक्षणसम्बन्धश्च न तस्योत्पत्तिः, यस्य च द्रव्यस्य नागन्तुकत्वं नाद्यक्षणसम्बन्धश्च तस्योत्पत्तिः लोकविरुद्धा काचन परिभाषा कृता स्यादिति चेन्न; श्रुतियुक्तयनुसारिण्या ईदृश्याः परिभाषाया एव शोभनत्वात् । पृथगुत्पत्तिनिरपेक्षा इति । ननु \"छन्दांसि यज्ञाः क्रतवो व्रतानि भूतं भव्यं यच्च वेदा वदन्ति छन्दांसि जज्ञिरे तस्मात्' इत्यादीनां गुणक्रियोत्पत्तिप्रतिपादकानां नामरूपव्याकरणप्रतिपादकश्रुतीनां गुणक्रियाद्युत्पत्तिग्राहिसर्वलोकप्रत्यक्षादिप्रमाणानां च विरोधप्रसङ्गात्, अन्ततो गत्वा सर्वस्यापि ब्रह्मापृथक्सिद्धतया पृथक्स्थितिप्रतिपत्तिकार्यानर्हत्वेन ब्रह्मव्यतिरिक्त्तस्यापि उत्पत्त्यभावप्रसङ्गेन सर्वप्रमाणसङ्क्षोभापत्तेः । न च ब्रह्मापृऽथक्सिद्धस्य द्रव्यस्योत्पत्तिसम्भवेपि द्रव्यभिन्नस्योत्पत्तिर्नास्तीति वाच्यम्; विनिगमकाभावात्सर्वप्रकरणविरोधस्याविशिष्टत्वादिति चेत्, सत्यम् न द्रव्यव्यतिरिक्त्तानामागन्तुकधमर्ाणामुत्पत्तिरपलपितुं शक्यते । अभूत्वा भवनरूपोत्पत्तेर्लोकवेदसिद्धतया अपलपितुमशक्यत्वात् । अपि तु द्रव्ये तादृशोत्पत्तिर्नाभ्युपगन्तुं शक्यते । यदि वैशेषिकादिरीत्या मृदादिव्यतिरिक्त्तं तदुत्पाद्यद्रव्यान्तरमभ्युपेयते तदा कारणगुणप्रक्रमेण तस्य गुरुत्वान्तराधिकरणतया गुरुत्वद्वैगुण्यमुपलभ्येत । अपि च महति कनकसूत्रे कालायसृङ्खले वा लोहकारैः सङ्ग्रथ्यमाने तत्रान्तराकण्डसूत्राणि खण्डृङ्खलानिच जायन्त इत्यभ्युपगन्तव्यम्, अन्यथा किञ्चिद्ग्रथनानन्तरमुपरि सूत्रृङ्खलग्रथने परित्यक्त्ते सति ग्रथितभागे सूत्रृङ्खलव्यवहारो न स्यात् महासूत्रृङ्खलग्रथनानन्तरं खण्डिते तस्मिन् सूत्रृङ्खलव्यवहारश्च न स्यात् । एवञ्च यत्रोपर्युपरि खण्डसूत्रृङ्खलग्रथनक्रमेण महासूत्रृङ्खलग्रथनं समापितम्, तत्र खण्डसूत्रृङ्खलवृन्दारब्धं महासूत्रृङ्खलमभ्युपगम्येत । तत्र सूत्रृङ्खलनिर्माणार्थं यावत्सु वर्णकालायसं लोहकारहस्ते दत्तम् । तावत उपादानस्य गुरुत्वं तदारब्धखण्डसूत्रृङ्खलानां गुरुत्वानि तदारब्धमहासूत्रृङ्खलानां प्रत्येकं गुरुत्वानि तदारब्धमहासूत्रृङ्खलगुरुत्वं चेत्यतिमहत्तरं गुरुत्वमापद्येत, तस्मान्मृत्पिण्डखण्डसूत्र ृङ्खल व्यतिरिक्त्तं घटशरावमहासूत्रृङ्खलं तत्त्वतो नास्तीत्येवाभ्युपगन्तव्यम्, किञ्च उभयसम्प्रतिपन्नावस्थयैवोपपत्तौ अवस्थान्तरवतो द्रव्यान्तरस्याप्युत्पत्तिकल्पने गौरवात् । पूर्वाह्ने मृत्पिण्डात्मना स्थितैव मृत् अपराह्ने घटाद्यात्मतां भजत इत्यबाधितप्रत्यभिज्ञासिद्धत्वाच्चासतो द्रव्यस्योत्पत्तिर्नास्ति । तत्रोत्पत्तिवादास्तु अवस्थामात्रनिबन्धना इत्यत्रैव नः संरम्भ इति न कश्चिद्दोषः । सद्वारकत्वादविरोध इति - एकस्मिन् ब्रह्मण्यनेकत्वावस्थायाः सद्वारकत्वादितिभावः । तन्त्वादिसाधारणं पारमार्थिकं च परिहारमाह - कालभेदाच्चाविरोध इति । ननु विरलतन्त्वारब्धपटे एकस्मिन्नेव काले कथमेकत्वानेकत्वयोर्युगपदुपलम्भः ? एकस्मिन् धर्मिणि विरुद्धधर्मद्वयासम्भवादिति चेन्न, एकस्मिन्नेव वृक्षे मूलाद्यवच्छेदकभेदेन संयोगतदभावसत्त्ववत्कुविन्दकारितसंयोगविशेषावच्छेदेन तन्तुषु पटत्वमेकत्वं च तन्तुत्वावच्छेदेनानेकत्वं चेत्युपपत्तेः । ननु कुविन्दकारितसंयोगाः तन्तुत्वसङ्कीर्णा एवेति कथं विरुद्धधर्मावच्छेदकत्वमिति चेन्न; एकस्मिन्नेव वह्नौ आर्द्रेन्धनप्रभववह्नित्वावच्छेदेन व्याप्तेः, सदसङ्कीर्ण वह्नित्वावच्छेदेन व्याप्यमानस्य च, आर्देन्धनप्रभव वह्नित्वावच्छेदेन व्याप्यत्वावच्छेदकत्वति वह्नित्वे अविशेषितवह्नित्वत्वावच्छेदेन व्याप्यतावच्छेदकत्वाभावस्य न वृत्त्यभ्युपगमात् । एवं कार्यकारणानन्यत्ववादेपि एकस्मिन्नेव द्रव्ये तन्तुत्वावस्थाप्रापकसंयोगविशेषावच्छेदेन तन्तुत्वं तन्तुत्वावच्छेदेनन अनैकत्वं च पटत्वप्रापकतन्तुसंयोगविशेषावच्छेदेन पटत्वं तदवच्छेदनैकत्वं चेति पटत्वतन्तुत्वयोरेकत्वानेकत्वयोश्च समावेशोपपत्तेर्न कश्चिद्दोषः एवम् । उपादानोपादेययोः तृणच्छदिषोरिष्टकाप्राकारयोश्चानन्यत्वेपि तृणत्वच्छदिष्ट्वादिसमावेशे अविरोधो द्रष्टव्यः । इयांस्तु विशेषः, छदिषि तृणानां तदीयतनुत्वाद्याकारस्य प्राकारे इष्टकानां चतुरत्वाद्याकारस्यानुपलम्भः, विरलतन्त्वारब्धे तूपलम्भ इति । भाष्ये- स एवेदमिदानीमिति । अत्र वक्त्तव्यं प्रथमसूत्र एवोक्त्तम् । सदेव एकमेवाद्वितीयमिति वाक्यस्य सजातीयविजातीयस्वगतभेदनिषेधः क्रियत इति मते अनुपपत्तिमाह - नहि सजातीयेति । कार्यकारणयोरनन्यत्वं च लब्धमित्याह- आत्मनो बहुभवनं सङ्कल्प्येतेति पाठश्चेत्समीचीनः शङ्काविशेषव्युदासकत्वादिति । ननु सेयं देवतेति उत्तरश्रुतिसन्दर्भस्य व्यष्टिप्रतिपादनमुखेन निखिलजगदुपादानत्वप्रतिपादनद्वारा एकविज्ञानेन सर्वविज्ञानप्रतिज्ञानिर्वहणार्थप्रवृत्तितया कथं पूर्वसन्दर्भप्रतिपादितार्थशङ्काविशेषव्युदासकत्वमितिचेत्- सत्यम्; तस्यापि सम्भवतस्त्यागायोगादितिभावः । चेतनांशैक्यानुपपत्तिमभिप्रयन्नाह- नामरूपविभागाभावेनैकत्वमितीति । सच्छब्दस्य जगत्परत्वे तदैक्षतेत्यादिभिर्विरोध इत्यभिप्रयन्नाह- बहुभवनसङ्कल्परूपेक्षणमिति पाठश्चेत्समीचीनः । स तु कारणावस्थायामेकत्वादिति - शरीरशरीरिभावस्य भेदगर्भत्वादिति भावः । शक्त्तौ हस्तिकवाटयोरित्यादिहस्तिकवाटयोरुप पदयोः शक्त्तौ गम्यमानायां \"हन्तेष्ठक्' हस्तिघ्नो भटः, हस्तिनं हन्तुं शक्य इत्यर्थः । एवं कवाटघ्नश्चोर इत्यपि द्रष्टव्यम् । \"शकि लिङ् च' शक्तयर्थोपाधिकार्थवृत्तेर्धातोर्लिङ् च, चकारात्कृत्याश्च, भवान् खलु भारं वहेत् भवता खलु भारो वोढव्यः, वोढुं शक्य इत्यर्थः । कृत्प्रत्ययान्तराणामिति - अन्तरशब्दो विशेषवाची । कृत्प्रत्ययविशेषाणाम्- कृत्यत्प्रत्ययाणामित्यर्थः । कृत्याश्चेत्यनुवृत्तेः । भाष्ये- पाचकादिष्वगत्येति । कदापि पाकमकुर्वति शक्त्तिमात्रेण यत्र पाचकशब्दः प्रयुज्यते तत्र पाचकशब्दस्य लक्षणेत्यर्थः, नतु तादात्विकपाकाभावमात्रेण पाचकशब्दस्य लक्षणेति मन्तव्यम् । तृजादिषु वर्तमानकालोपादानमध्यापकवेदाध्ययनाथर्मिति वार्तिकेन पूर्वपक्षं कृत्वा न वा कालमात्रे दर्शनादन्येषामिति वार्तिकेन धात्वर्थस्य वर्तमानत्वाभावेपि ण्वुलादिप्रत्ययसाधुत्वस्य समर्थितत्वादिति द्रष्टव्यम् । नचैवं सुप्ते शास्त्रज्ञादिशब्दमुख्यत्ववत्सुप्तिस्थानीयप्रलयदशापन्ने सन्मात्रब्रह्मणिसर्वज्ञादिशब्दस्य सार्वदिकज्ञानाभावेपि साधुत्वसम्भवात् ज्ञानस्य नित्यत्वं न सिध्द्येत् । नहि यश्शास्त्रज्ञस्तमानयेत्युक्त्ते शास्त्रज्ञानस्य नित्यत्वमस्ति, न वा तद्दशायां ज्ञानमस्तीति वाच्यम्; \"स्वाभाविकी ज्ञानबलक्रिया च' इत्यत्र भावार्थल्युडन्तज्ञानादिशब्दस्य शक्त्यर्थत्वाभावेन लक्षणत्वावश्यम्भावादिति भावः । यद्वा अध्येष्यमाणशास्त्रेऽधीतविस्मृतशास्त्रे वा शास्त्रज्ञं इति प्रयोगाभावेन शास्त्रज्ञादिशब्दस्य वस्तुतो वर्तमानविषयत्वमेव सुषुप्तादौ तत्प्रयोगश्च वर्तमानत्वोपचाराल्लक्षणया, अत एवोत्सृष्टसृजि पुरुषे स्रग्विशब्दस्य व्यवहाराभावात् अकुर्वति मृत्पिण्डे कार्यजनननिमित्तस्य कारणशब्दस्य न मुख्यत्वं तदा तत्प्रयोगस्तु लाक्षणिक इति मीमांसकोक्त्तेरकुर्वद्दशायां पाचकशब्दो लाक्षणिक एव । न चेह तथाश्रयणं युक्त्तम्, मुख्यार्थत्वे सम्भवत्युपचारस्य अन्याय्यत्वादिति भावः । काशस्य कुशत्वेन कुशस्थानेवलम्बनमिति - यद्यपि काशस्य कुशस्यावलम्बनं काशकुशावलम्बनम् तथापि प्रकृते अस्यार्थस्य उचितत्वादेवमुक्त्तमिति द्रष्टव्यम् । प्रत्यभिज्ञाप्रत्यक्षसिद्धानन्यत्वमिति - प्रत्यभिज्ञारूपप्रत्यक्षसिद्धानन्यत्वमित्यर्थः ॥सामानाधिकरण्येन प्रत्यभिज्ञानस्याभिमतत्वे युक्त्तिमाह - समवायिकारणानुवृत्तिमिति । स्वपक्षासाधकत्वादिति विद्धान्तसाधकत्वादित्यर्थः । नहि घटस्थे जल इति - यद्यपि हिरण्यत्वस्य पृथिवीत्वादिवत्कुड्यावयवे कुण्डले च सत्त्वाभ्युपगमेन कुण्डलं हिरण्यमिति नोपादानोपादेया भेदसाधिका, तथापि पिण्डावस्थं तदेव हिरण्यं कुण्डलमभवदिति प्रत्यभिज्ञाया अस्मिन्सूत्रे अभेदसाधकत्वेन विवक्षितत्वादितिभावः ॥। सोयमितिज्ञानं प्रत्यभिज्ञेति - प्रत्यभिज्ञा हि द्विविधा, तदर्थविशेष्यका इदमर्थविशेषणिका इदमर्थविशेष्यका तदर्थविशेषणिका च, यदा संस्कारस्य प्राधान्यमिन्द्रियस्योपसर्जनत्वं तदा तदथर्विशेष्यकत्वम्, इन्द्रियस्य तु प्राधान्ये इदमर्धविशेष्यकत्वं तदर्थविशेषणकत्वं च; ततश्च पूर्वसूत्रे तदेव हिरण्यं कुण्डलमभवदिति प्रत्यभिज्ञायाः प्रमाणतयोपादानात्तदर्थविशेष्यकत्वम् । अस्मिंस्तु सूत्रे \"सदेव सोम्येद'मिति श्रुत्यर्थस्य विवक्षितत्वात् इदमर्थस्य विशेष्यत्वं सद्रूपतापत्तेर्विशेषणत्वमिति मतमाश्रित्यैवमुक्त्तमिति द्रष्टव्यम् । सोयमिति या प्रत्यभिज्ञा सा पूर्वोक्त्ता, अयं स इति या प्रत्यभिज्ञा सा अत्रोच्यते इति पाठश्चेत्समीचीनः । अयं स इति ज्ञानमभिज्ञा सा अत्रोच्यत इति पाठे तु न समीचीन्यम्, अत एवायं स इति विपरीतप्रत्यभिज्ञेति सर्वार्थसिद्धौ व्यवहृतम् । श्रुतिसिद्धमिति - वाचारम्भणमितिश्रुतिसिद्धमित्यर्थः । यद्यपि ज्ञानव्यपदेशभेदेन पूर्वोत्तरसूत्रयोर्भिदा पूर्वमेव वर्णिता, तथापीति ज्ञानव्यपदेशयोः श्रुतिसिद्धत्वलोकसिद्धत्वरूपविशेषणान्तरमप्यस्तीति प्रदर्श्यत इति द्रष्टव्यम् ।प्रदेशेषु निर्वाहमाह, तदैकार्थ्यादिति ग्रन्थस्यानन्तरं युक्त्तेश्चेतीति प्रतीकोपादानं दृश्यते, न तस्य प्रयोजनं पश्यामः । कालविशेषविशिष्टदेशविशेषत्वमिति - यस्मिन् देशे यस्मिन् काले परैघर्टाभावोभ्युपगम्यते, तत्कालविशिष्टदेशविशेषत्वमेव घटात्यन्ताभाव इत्यर्थः । अल्पत्वविशेषितदेशान्तरसंसर्गइतिपरिच्छिन्नस्य घटस्य युगपद्देशद्वयेप्यवस्थातुमशक्त्तस्य देशान्तरसंसर्गोस्य देशस्य घटात्यन्ताभाव इत्यर्थः । साधिते सतीत्यर्थ इति - साधितप्रायो सतीत्यर्थः । ततश्च साधितत्वे दृष्टान्तोपन्यासेन साधनीयांशाभावात् दृष्टान्तवैफल्यं स्यादिति शङ्का परास्ता ॥ यथा विशिष्टवस्तुनीति - यथा चिदचिद्विशिष्टे अंशभूते ब्रह्मण्येकत्वं विशिष्टत्वस्य कृत्स्नव्यक्त्तित्वात्, विशेषणत्वेनांशभूतानां चिदचितां प्रत्येकं भेदः, एवं विशिष्टत्वस्थानीयं पटत्वं विशेषणत्वस्थानीयं तन्तुत्वमित्यभिप्रायः । कृत्स्नतन्तुवृत्तिना पटत्वेनेति - तन्तुष्वेव तन्तुत्वावच्छेदेनानेनकत्वं पटत्वावच्छेदेनैकत्वमित्यर्थः । नन्वतिरिक्त्तपटानभ्युपगमे तन्तुषु पटाशत्वव्यवहारः कथम् ? तन्त्वन्तरं प्रति तन्त्वरस्यांशत्वाभावादित्याशङ्कयाह - पृथगवस्थानदशायामिति । अंशिन एकत्वं चेति - सङ्घातो विशषष्यमंशी च । तन्तवोविशेषणभूताः अंशाश्चेतिभावः । पटस्य प्रादेशिकविशेषणानि भवन्तीति - तन्तुपटयोरभेदेपि तन्तून्प्रति प्रादेशिकविशेषणत्वाभावेपि पटं प्रति प्रादेशिकविशेषणानि भवन्ति । आकारभेदसत्त्वादितिभावः । प्रादेशिकविशेषाः कादाचित्का इति - कादाचित्का एवेत्यर्थः । स्वाभाविकांशवादोपि निरस्त इति - स्वाभाविकांशसद्भावे केचन प्रादेशिकविशेषा नित्या अपि स्युरितिभावः । गगनादिव्यापकपदार्थानामिति - गगनादिरूपव्यापकपदार्थानामित्यर्थः । गगनादीनां क्षणिकत्वमेवोपपादयति । परिणामविशेषादित्यादिना ॥is not available."
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.1.6 आरम्भणाधिकरणम् \n(ஸலக்ஷண காரணங்கள் விலக்ஷணதை (?))\nநவிலக்ஷணத்வாதிகரணத்திலே கார்ய மாகவேயிருக்க வேண்டுமென்று நியமம் சொல்லும் ஸாங்க்யனை நிரஸனம் செய்து இந்த அதிகரணத்தில் கார்யகாரணங்களுக்கு சாதிப்பது போல் ஸ்வரூப பேதமும் சித்திக்கட்டும் என்று எழுந்த வைசேஷிகனின் கேள்விக்கு கார்யமும் காரணமும் அனன்யங்கள் ( அபின்னங்கள் ) என்று விளக்குவதன் மூலம் கண்டனம் செய்கிறார் என்று ஸங்கதி. \nப்ரஹ்மத்தின் கார்யமான ஜகத், ப்ரஹ்மத்தைவிட வேறானதா ஒன்று பட்டதா என்று சம்சயம் - வேறானதேயென்று பூர்வபக்ஷம். ஏனெனில், மண் முதலியவற்றிற்கும் குடம் முதலியவற்றிற்கும் அறியப்படும் தன்மை, கூறப் படும் தன்மை முதலியவற்றால் பிற இடங்களில் கார்ய காரணங்களுக்குப் பேதம் காண்கையாலும் மண், குடம் முதலியவற்றைப்போல் ப்ரஹ்மத்திற்கும் ஜகத்திற்கும் பேதம் ஒப்பவேண்டும். ஆகையால் அபேத ச்ருதிகள் லக்ஷணயா வேறுதாத்பர்யம் கொண்டவை என்னும் பக்ஷத்தை நிரஸனம் செய்கிறார்.(1) \n“ததநந்யத்வம்” - அந்த ப்ரஹ்மத்தைவிட வேறுபாடின்மை, (ஜகத்திற்குச் சித்திக்கிறது என்று பொருள்) “ஆரம்பணசப்த: ஆதி : யேஷாம் தாநி. ஆரம்பண சப்தாதீநி”, “தேப்ய:- வாசாரம்பணம் விகாரோ நாமதேயம் ம்ருத்திக்கேத்யேவ ஸத்யம்”, “ ஸதேவ ஸோம்யேதமக்ர ஆஸீத்” முதலிய ஜகத்திற்கும் ப்ரஹ்மத்திற்கும் அபேதத்தைக் கூறும் வாக்யங்களாலே ஜகத்திற்கு ப்ரஹ்மத்தைவிட வேறுபாடின்மை சித்தித்தது. அதாவது, விகாரமும் - குடம் முதலிய அவஸ்தைகளும், நாமதேயம்:- குடம் முதலிய பெயர்களும், வாசாரம்பணம் - குடத்தால் தண்ணீர் கொண்டுவா என்றுசொல்லை உச்சரித்து ஒன்றை ஏற்பது, மற்றொன்றை விடுவது முதலிய ப்ரவ்ருத்தி நடைபெற ஏற்பட்டவை. ஆரம்பணம்-கொள்ளுதல் மண் என்ற பொருளாலே விகாரமும், நாமதேயமும் கொள்ளப்படுகின்றன. குடம் என்ற நிலையும் பெயரும் ஏற்கப்படுகின்றது. ம்ருத்திகேத்யேவ ஸத்யம் - கார்யப்பொருளாய் மாறியநிலையிலும், நேற்று நாம்பார்த்தமண்ணே இப்போது குடம், வாணாயாகவும் மாறிவிட்டது என்று காரணமான மண் நினைவுபடு படுவதாலும் மண்ணின் அவஸ்தைகள் பல இருப்பினும் த்ரவ்யம் ஒன்றே யென்பது ப்ரத்யக்ஷ ஸித்தமாம். மண்ணைத்தவிர வேறுபொருள் தேவில்லையென்பதாம். ஒரே மண் என்னும் த்ரவ்யம் பிண்டம் (கட்டி-உருண்டகுடம் முதலிய அவஸ்தை மாறுபாடுகளால், மண்கட்டி. குடம், வாணா ஓடு முதலிய பெயர்களைப் பெறுகிறதேபோல் புத்திபேதம், சப்தத்தின் ே (?) முதலியவை அவஸ்தா பேதத்தினைச் சார்ந்திருப்பதால், அவை வஸ்து பேதத்தைச் சாதிக்கமாட்டாதவை. ஆகவே மண் என்ற ஒரே பெயர் கார்யமாயும் காரணமாயும் இருப்பதுபோல் சிதசித்விசிஷ்டமான ப்ரஹ்மன் ஸூக்ஷ்மாவஸ்தையிலே காரணமாயும் ஸ்தூலாவஸ்தையிலே கார்யம் இருப்பதால் ஜகத்துடன் அது அனன்னியம் (பேதமற்றது) என்று பெறுகிறது. இங்கு வாசாரம்பண சப்தாதிப்ய: என்று கூறாமல் ஆரம்ப சப்தாதிப்ய: என்று ஸூத்ரம் செய்யப்பட்டமையால், 'வாசாரம்பன என்பதை ஒரே பதமாகக் கூறிய ஸ்ரீ சங்கரர் மதம் தவறு என்று குறிப் உணர்த்தப்படுகிறது.  ஸ்ரீ பாஷ்யத்தில் இவ்வதிகரணத்தில் முதலில் கார்ய காரணங்கள் பேதம் கூறும் கணாதமதம் காட்டப்படுகிறது. அதற்கு \"அத்ராஹு:” என தொடங்கி சங்கரர் தம் சித்தாந்தப்படி கூறும் சமாதானம் கூறப்பட்ட அந்த சங்கரரை ஜீவனுக்கு அஜ்ஞானம் சொல்பவன் எதிர்த்தான் –“ கேசித் '' எனத் தொடங்கியது அவ்வெதிர்ப்பு. பின்பு மாயா அவி இரண்டிற்கும் பேதம் சொல்பவனை எதிர்த்தான். பிறகு இவ்வதிகரண பக்ஷி - காணாதன் சங்கர மதத்தைக் கண்டிக்கவே இறுதியாகக் காணாதன் நம் பாஷ்யகாரர் நிரஸனம் செய்கிறார் என்பது ஸாரம். (2)\nகுடம் முதலிய கார்யாவஸ்தையிலும் அந்த மண் காணப்படுவதால் அந்த மண்ணே இந்தக் குடமாகியிருக்கிறதென்று காரணம் காரியத(?) தோன்றுவதால் கார்யம் வேறானதன்று. பாலன், யுவா, கிழவன் என்ற அவஸ்தைகள் மாறினாலும் தேவதத்தன் ஒருவனேயன்றி வேறானவனல்ல அதுபோல் ஜகத்தும், ப்ரஹ்மமும் ஒன்றேயன்றி வேறல்ல.(3)\n“அபரஸ்ய” கார்யத்திற்கு, ஸத்வாச்ச-காரணத்தில் இருப்பு தோ வதாலும் காரணத்தைவிடக் கார்யம் வேறன்று. இந்தக் குடம் வாரு முதலியன யாவும் நேற்று மண்ணாகவேயிருந்தன என்று காரணத்த கார்யம் தோன்றுகிறது. இப்போது குடம் முதலிய உருவத்தில் தோன்றும் மண் முன் பிண்ட வடிவமாயிருந்தது என்பது உறுதியான கருத்து.(4)\nஸதேவஸோம்யேதமக்ர ஆஸீத் என்று காரணாவஸ்தையில் கார்யம் அஸத் (இல்லை) என்று பேசுவதால் - காரணத்தில் கார்யம் இல்லை என்றால் - அது சரியன்று. “தர்மாந்தரேண” அஸத் என்ற வழக்கிற்குக் காரணமான ஸூக்ஷ்மாவஸ்தையென்ற வேறு தர்மத்தாலே அஸதேவ இதம் என்ற வழக்கு ஏற்படுகிறது. அதற்கு ஹேது எதுவென்றால், வாக்யசேஷாத், யுக்தே: சப்தாந்தராச்ச - ததஸதேவ ஸந்மனோ குருதஸ்யாமிதி - அஸத் தென்ற சொல்லப்பட்ட வஸ்துதானே ஸத்ஸ்யாம் என்று ஸங்கல்பம் பண்ணியது என்று வாக்யசேஷத்தில் சொல்லுகையால், அஸத் என்று வழங்குவது ஸூக்ஷ்மாவஸ்தை என்று வேறு தர்மத்தின் ஸம்பந்தத்தால் ஏற்பட்டது. ஒன்றுமில்லாதது ( துச்சம் ) என்ற பொருளில் இல்லை. யுக்தேச்ச - குடம் இருக்கிறது. குடம் இல்லை என்றும் இருவகை வழக்கு களுக்கும் ஒன்றுக்கொன்று முரணான குடத்தன்மை, கபாலத்தன்மை என்ற தர்மங்களே ஹேதுக்களென்று சொல்வதே பொருத்தமானது. ஆகையால்- அந்த குடத்தன்மை, கபாலத்தன்மை என்னும் இவை தவிரத் தோன்றாத தான துச்சத்வத்தை, அஸத்வ்யபதேசத்திற்கு ஹேதுவாகக் கற்பித்தல் அடியோடு தவறானது. “சப்தாந்தராச்ச” \"இதம்வா அக்ரே நைவ கிஞ்சநா ஸீத்” முதலிய காரண வாக்யங்களுக்குச் சமமான ஸதேவ ஸோம்யேதமக்ர ஆஸீத் என்பது முதலான காரண வாக்யத்தில் ஸச்சப்தத்தாலே காரணத்தைச் சொல்வதால் - அந்த அஸத் சப்தத்திற்கும் ஸூக்ஷ்மாவஸ் தாவிசிஷ்டமான ப்ரஹ்மமே அர்த்தம் என்று தோன்றுகிறது. “ஸத்” என்றால் ப்ரமாணஸித்தம் என்பது பொருள். (5)\nநூல்கள் விசேஷ ஸம்பந்தத்தைப்பெற்று வஸ்த்ரம் என்று பெயர். தோற்றம், கார்யாந்தரங்கள் முதலியவற்றை அடைகின்றனவே -அதேபோல ப்ரஹ்மமும் நாமரூப விபாகங்களைப் பெற்றமையால் கார்யமென்னும் தன்மையையடைகிறது. (6)\nஒரே வாயு எவ்வாறு உடலில் வெவ்வேறு வியாபாரத்தைப் பெற்று ப்ராணன், அபானம் முதலிய பெயர்களைப் பெறுகிறதோ, அதுபோலவே ப்ரஹ்மமும், நாமரூப விபாகத்தால் கார்யபாவத்தை அடைகிறது என்பதாம்.(7)"
                            }
                        ]
                    },
                    {
                        "verse_number": 7,
                        "original_text": "Adhikarana 2.1.7 इतरव्यपदेशाधिकरणम्\nइतरव्यपदेशाद्धिताकरणादिदोषप्रसक्तिः॥2.1.21॥\nअधिकं तु भेदनिर्देशात्॥2.1.22॥\nअश्मादिवच्च तदनुपपत्तिः॥2.1.23॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.1.7 इतरव्यपदेशाधिकरणम्\nजगतो ब्रह्मानन्यत्वं प्रतिपादयद्भिः \"तत्त्वमदि\" \"अयमात्मा ब्रह्म\" इत्यादिभिर्जीवस्यापि ब्रह्मानन्यत्वं व्यपदिश्यत इत्युक्त्तम्; तत्रेदं चोद्यते; यदीतरस्य जीवस्य ब्रह्मभावोऽमीभिर्वाक्यैर्व्यपदिश्यते तदा ब्रह्मणः सार्वज्ञ्यसत्यसङ्कल्पत्वादियुक्त्तस्यात्मनो हितरूपजगदकरणमहितरूपजगत्करणमित्यादयो दोषाः प्रसज्येरन्। आध्यात्मिकाधिदैविकाधिभौतिकानन्तदुः रवाकरं चेदं जगत्; न चेदृशे स्वानर्थे स्वाधीनो बुद्धिमान्प्रवर्तते। जीवाद्ब्रह्मणो भेदवादिन्यः श्रुतयो जगद्ब्रह्मणोरनन्यत्वं वदता त्वयैव परित्यक्त्ताः, भेदे सत्यनन्यत्वासिद्धेः। औपाधिकभेदविषया भेदश्रुतयः स्वाभाविकाभेदविषयाश्चाभेदश्रुतय इति चेत्- तत्रेदं वक्त्तव्यम्; स्वभावतः स्वस्मादभिन्नं जीवं किमनुपहितं जगत्कारणं ब्रह्म जानाति वा, न वा ? न जानाति चेत्सर्वज्ञत्वहानिः, जानाति चेत्- स्वस्मादभिन्नस्य जीवस्य दुःखं स्वदुःखमिति जानतो ब्रह्मणो हिताकरणाहितकरणादिदोषप्रसक्त्तिरनिवार्या। जीवब्रह्मणोरज्ञानकृतोभेदः, तद्विषया भेदश्रुतिरिति चेत्; तत्रापि जीवाज्ञानपक्षे पूर्वोक्त्तो विकल्पस्तत्फलं च तदवस्थम्। ब्रह्माज्ञानपक्षे स्वप्रकाशस्वरूपस्य ब्रह्मणोऽज्ञानसाक्षित्वं तत्कृतजगत्सृष्टिश्च न सम्भवति। अज्ञानेन प्रकाशस्तिरोहितश्चेत् तिरोधानस्य प्रकाशनिवृत्तिकरत्वेन प्रकाशस्यैव स्वरूपत्वात्स्वरूपनिवृत्तिरेवेति स्वरूपनाशादिदोषसहस्रं प्रागेवोदीरितम्; अत इदमसङ्गतं ब्रह्मणो जगत्कारणत्वम्। इति प्राप्तेऽभिधीयते -॥ अधिकं तु भेदनिर्देशात्॥ तुशब्दः पक्षं व्यावर्तयति; आध्यात्मिकादिदुःखयोगार्हात्प्रत्यगात्मनः अधिकम्- अर्थान्तरभूतं ब्रह्म। कुतः? भेदनिर्देशात्। प्रत्यगात्मनो हि भेदेन निर्द्दिश्यते परं ब्रह्म \"य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तर्याम्यमृतः\" \"पृथगात्मनां प्रेरितारं च मत्वा जुष्टस्ततस्तेनामृतत्वमेति\" \"स कारणं करणाधिपाधिपः तयोरन्यः पिप्पलं स्वाद्वत्त्यनश्रन्नन्योऽभिचाकशीति \"ज्ञाज्ञौ द्वावजावीशनीशौ\" \"प्राज्ञेनात्मना सम्परिष्वक्त्तः\" \"प्राज्ञेनात्मनाऽन्वारूढः\" \"अस्मान्मायी सृजते विश्वमेतत्तस्मिंश्चान्यो मायया सन्निरुद्धः\" \"प्रधानक्षेत्रज्ञपतिर्गुणेशः\" \"नित्यो नित्यानां चेतनश्चेतनानामेको बहूनां यो विदधाति कामान्\" योऽव्यक्त्तमन्तरे सञ्चरन् यस्याव्यक्त्तं शरीरं यमव्यक्त्तं न वेद योऽक्षरमन्तरे सञ्चरन् यस्याक्षरं शरीरं यमक्षरं न वेद (यो मृत्युमन्तरे सञ्चरन् यस्य मृत्युर्न वेद) एष सर्वभूतान्तरात्माऽपहतपाप्मा दिव्यो एको नारायणः\" इत्यादिभिः॥\nअश्मकाष्ठलोष्ठतृणादीनामत्यन्तहेयानां सततविकारास्पदानामचिद्विशेषाणां निरवद्यनिर्विकारनिखिलहेयप्रत्यनीककल्याणैकतानस्वेतरसमस्तवस्तुविलक्षणानन्तज्ञानान्दैकस्वरूपनानाविधानन्तमहाविभूतिब्रह्मस्वरूपैक्यं यथा नोपपद्यते तथा चेतनस्याप्यनन्तदुःखयोगार्हस्य खद्योत कल्पस्यापहतपाप्मेत्यादि वाक्यावगत सकलहेतयप्रत्यनीकानवधिका तिशयासङ्खयेय कल्याणगुणाकर ब्रह्मभावानुपपत्तिः। सामानाधिकरण्यनिर्देशः \"यस्यात्मा शरीरम्\" इत्यादिश्रुतेर्जीवस्य ब्रह्मशरीरत्वात् ब्रह्मणो जीवशरीरतया तदात्मत्वेनावस्थितेर्जीवप्रकारब्रह्मप्रतिपादनपरश्चैतदविरोधी, प्रत्युतैतस्यार्थस्योपपादकश्चेति \"अवस्थितेरिति काशकृत्स्नः\" इत्यादिभिरसकृदुपपादितम्। अतस्सर्वावस्थं ब्रह्म चिदचिद्वस्तुशरीरमिति सूक्ष्मचिदचिद्वस्तुशरीरं ब्रह्म कारणम्; तदेव ब्रह्म स्थूलचिदचिद्वस्तुशरीरं जगदाख्यं कार्यमिति जगद्ब्रह्मणोः सामानाधिकरण्योपपत्तिः जगतो ब्रह्मकार्यत्वम् ब्रह्मणोऽनन्यत्वम् अचिद्वस्तुनो जीवस्य च ब्रह्मणश्च परिणामित्वदुःखित्वकल्याणगुणाकरत्व स्वभावासङ्करस्सर्वश्रुत्यविरोधश्च भवति। \"सदेव सोम्येदमग्र आसीदेकमेव\" इत्यविभागावस्थायामप्यविद्युक्त्तजीवस्य ब्रह्मशरीरतया सूक्ष्मरूपेणावस्थानमवश्याभ्युपगन्तव्यम्, \"वैषम्यनैर्घृण्ये न सापेक्षत्वात्;\" \"न कर्माविभागादिति चेन्नानादित्वादुपपद्यते चाप्युपलभ्यते च\" इति सूत्रद्वयोदितत्वात्तदानीमपि सूक्ष्मरूपेणावस्तानस्य। अविभागस्तु नामरूपविभागाभावादुपपद्यते; अतो ब्रह्मकारणत्वं सम्भवत्येव। ये पुनरस्यैव जीवस्याविद्यावियुक्त्तावस्थामभिप्रेत्येवं भेदं वर्णयन्ति तेषामिदं सर्वमसङ्गतं स्यात्; न हि तदवस्थस्य सर्वज्ञत्वं सर्वेश्वरत्वं समस्तकारणत्वं सर्वात्मत्वं सर्वनियन्तृत्वमित्यादीनि सन्ति। अनेनैव रूपेण ह्याभिः श्रुतिभिः प्रत्यगात्मनो भेदः प्रतिपाद्यते; तस्य सर्वस्याविद्यापरिकल्पितत्वात्। तत्सर्वं ह्यविद्यापरिकल्पितं त्वन्मते। न चाविद्यापरिकल्पितस्याविद्यावस्थायां शुक्त्तिकारजतादिभेदवत्परस्परभेदोऽत्र सूत्रकारेण \"अधिकं तु भेदनिर्द्देशात्\" इत्यादिषु प्रतिपाद्यते; ब्रह्मजिज्ञासा कर्त्तव्येति जिज्ञास्यतया प्रक्रान्तस्य ब्रह्मणो जगज्जन्मादिकारणस्य वेदान्तवेद्यत्वम् तस्य च स्मृतिन्यायविरोधपरिहारश्च क्रियते; \"अपीतौ तद्वत्प्रसङ्गादसमञ्जसम्\" \"न तु दृष्टान्ताभावात्\" इति सूत्रद्वयमेतदधिकरणसिद्धमनुवदति; तत्र हि विलक्षणयोः कार्यकारणभावसम्भव एवाधिकरणार्थः। \"असदिति चेन्न प्रतिषेधमात्रत्वात्\" इति च पूर्वाधिकरणस्थमनुवदति॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.1.7 इतरव्यपदेशाधिकरणम्\nब्रह्मणो जगत्कारणत्वं संभवति, नेति संशयः। न संभवतीति पूर्वः पक्षः, \"अयमात्मा ब्रह्म\", \"तत्त्वमसी\"ति सामानाधिकरण्येन जीवो ब्रह्मेत्यवगमात्, जगत्सर्गस्य च जीवदुःखहेतुत्वात्, आत्महिताकरणादिदोषप्रसक्तेः सर्वज्ञस्य सत्यसङ्कल्पस्य ब्रह्मणो जगत्कारणत्वानुपपत्तेः। जीवपरयोर्भेदवादिन्यश्श्रुतयः, जगद्ब्रह्मणोरनन्यत्वं वदता त्वयैव परित्यक्ताः, भेदे सत्यनन्यत्वासिद्धेः। औपाधिकभेदविषयाः भेदश्रुतयः, स्वाभाविकाभेदविषया अभेदश्रुतयः इति चेत्; तत्रेदं वक्तव्यम्, स्वभावतः स्वस्मादभिन्नं जीवं किमनुपहितं जगत्कारणं ब्रह्म जानाति, न वा? न जानाति चेत्, सर्वज्ञत्वहानिः। जानाति चेत्, स्वस्मादभिन्नस्य जीवस्य दुःखं स्वदुःखमिति जानतो ब्रह्मणः हिताकरणाहितकरणादिदोषप्रसक्तिरनिवार्या। जीवब्रह्मणोरज्ञानकृतो भेदः, तद्विषया भेदश्रुतिरिति चेत्; तत्रापि जीवाज्ञानपक्षे पूर्वोक्तो दोषस्तत्फलं च तदवस्थमेव। ब्रह्माज्ञानपक्षे स्वप्रकाशस्वरूपस्य ब्रह्मणः अज्ञानसाक्षित्वं तत्कृतजगत्सृष्टिश्च न संभवति । अज्ञानेन प्रकाशस्तिरोहितश्चेत्; तिरोधानस्य प्रकाशनिवृत्तिकरत्वेन प्रकाशस्यैव स्वरूपत्वात्स्वरूपनिवृत्तिरेवेति स्वरूपनाशादिदोषा भाष्ये प्रपञ्चिताः । राद्धान्तस्तु - \"अस्मान्मायी सृजते विश्वमेतत्तस्मिंश्चान्यो मायया सन्निरुद्धः\", \"तयोरन्यः पिप्पलं स्वाद्वत्त्यनश्नन्नन्योऽभिचाकशीति\", \"प्रधानक्षेत्रज्ञपतिर्गुणेशः\", \"पृथगात्मानं प्रेरितारं च मत्वे\"त्यादिभिः प्रत्यगात्मनोऽर्थान्तरभूतं ब्रह्मेत्यवगमात्, जीवकर्मानुगुणतया जगत्सर्गस्य च ब्रह्मणो लीलाप्रयोजनत्वाज्जगत्कारणत्वं सम्भवत्येव । \"तत्त्वमस्या\"दिसामानाधिकरण्यनिर्देशः \"यस्यात्मा शरीरमि\"त्यादिश्रुतेर्जीवस्य ब्रह्मशरीरत्वात्तच्छरीरतया जीवप्रकारकब्रह्मप्रतिपादनपरः । सूक्ष्मचिदचिद्वस्तुशरीरं ब्रह्म कारणावस्थं, स्थूलचिदचिद्वस्तुशरीरं ब्रह्मैव कार्यावस्थमिति कार्यकारणयोरनन्यत्वम् । एवमपि शरीरभूतयोश्चिदचिद्वस्तुनोः शरीरिणो ब्रह्मणश्च दुःखित्वपरिणामित्वहेयप्रत्यनीकत्वकल्याणगुणाकरत्वस्वभावाः स्वरूपविवेकविषयश्रुतिसिद्धाः तथैव व्यवस्थिता इति ब्रह्मणो जगत्कारणत्वं सम्भवत्येव । सूत्रार्थस्तु - इतरव्यपदेशाद्धिताकरणादिदोषप्रसक्तिः - ब्रह्मण इतरः - जीवः। ब्रह्मणो जीवतया व्यपदेशात्, जीवस्य च दुःखित्वाद्धितरूपजगदकरणमहितरूपजगत्करणमित्यादिदोषप्रसक्तिर्ब्रह्मणः । अतो ब्रह्मणो जगत्कारणत्वं न सम्भवतीति॥\nअत उत्तरं पठति - अधिकं तु भेदनिर्देशात्। तुशब्दः पक्षव्यावृत्त्यर्थः। प्रत्यगात्मनोऽधिकम् - अर्थान्तरभूतं ब्रह्म। कुतः? भेदनिर्देशात्। \"स कारणं करणाधिपाधिपः\", \"प्रधानक्षेत्रज्ञपतिर्गुणेशः\", \"पृथगात्मानं प्रेरितारं च मत्वे\"त्यादिभिः प्रत्यगात्मनो जीवाद्ब्रह्मणो हि भेदो निर्दिश्यते॥  अश्मादिवच्च तदनुपपत्तिः। अश्मकाष्ठलोष्टतृणादेरचेतनस्येवानन्तदुःखाकरजीवस्य निरतिशयानन्दसत्यसङ्कल्पब्रह्मभावानुपपत्तिश्च । न केवलं भेदश्रुत्याऽर्थान्तरताऽवगम्यते, वस्त्वनुपपत्त्या चेत्यर्थः। जीवसामानाधिकरण्यनिर्देशः, \"यस्यात्मा शरीरमि\"त्यादिश्रुतिशतसिद्धजीवप्रकारकब्रह्मप्रतिपादनपर इति, \"अवस्थितेरिति काशकृत्स्न\" इत्यत्रैव प्रतिपादितः॥ इति इतरव्यपदेशाधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.1.7 इतरव्यपदेशाधिकरणम्\n\"तत्त्वमसि \" \"अयमात्मा ब्रह्म\" इति कार्यभूतस्य जीवस्य. ब्रह्मभावव्यपदेशात्तदनन्यत्वमुक्तम् । एवं तर्हि सर्वज्ञस्य सत्य संकल्पस्य ब्रह्मण आत्मनो हितरूपकार्यजगदकरणम्, 'अहितरूपकार्यकरणं चेत्यादिदोष- प्रसक्तिः ॥ नैतत् ; अधिकं तु भेदनिर्देशात् ॥ २२ ॥\nकार्यकारणयोरनन्यत्वेऽपि जीवस्वरूपात् ब्रह्मस्वरूपमर्थान्तरम् ।\n\"करणाधिपाधिपः \" \" विद्याविद्ये ईशते यस्तु सोऽन्यः \" इत्यादिभेदनि- र्देशात् । चिदचिद्वस्तुशरीरं ब्रह्मैव कारणावस्थं कार्यावस्थं चेति गुणदोषव्य- वस्थितिरिति \" न तु दृष्टान्तभावात्\" इत्युक्तम् । “यस्य पृथिवी शरीरम् \" \" यस्यात्मा शरीरम्\" इत्यादिश्रुतिशतसमधिगतं चिदचिद्वस्तु- शरीरकत्वम् ॥ अश्मादिवच्च तदनुपपत्तिः ॥ २३ ॥ अश्मकाष्ठलेोष्टतृणादेरचेतनस्येव जीवस्य \"अनीशया शोचति मुह्यमानः” इत्यादिनात्यन्तविसजातीयतयावगतस्य सर्वज्ञसत्यसंकल्पब्रह्मस्वरूपतानुपपत्तिः सिद्धैवेत्यर्थः॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.1.7 इतरव्यपदेशाधिकरणम्\n॥ इतरव्यपदेशाद्धिताकरणादिदोषप्रसक्त्तिः ॥ किं ब्रह्मणो जगत्कारणत्वं सम्भवति, उत नेति । किं ब्रह्मणो जगत्स्रष्टृत्वे हिताकरणादिदोषः प्रसज्यते नेति । किं ब्रह्मणः \"तत्त्वमसी \"त्यादिसामानाधिकरण्यावगतं तादात्म्यमैक्यलक्षणम् ? उतात्मशरीरभावलक्षणमिति । किमात्मशरीररूपतादात्म्य एव भेदश्रुतिसामञ्जस्यम् ? उतैक्यलक्षणेऽपीति । यदा स्वरूपैक्यलक्षणतादात्म्येऽपि भेदश्रुतिसामञ्जस्यं तदा तत्त्वमस्यादिवाक्यानां\nस्वरूपैक्यपरत्वेन हिताकरणादिदोषप्रसङ्गात् ब्रह्मकारणत्वासम्भव इति फलम् । यदा आत्मशरीरभाव एव भेदश्रुतिसामञ्जस्यं तदा तत्त्वमस्यादिवाक्यानां शरीरात्मभावपरतया हिताकरणादिदोषप्रसङ्गाभावात् ब्रह्मकारणत्वसम्भव इति सिध्यति । अवान्तरसङ्गतिमाह - जगत इति । सार्वज्ञ्यसत्यसङ्कल्पत्वादियुक्त्तस्येति - हितानभिज्ञश्चेदहितजगत्कारणत्वमुपपद्यते, तन्न; र्विज्ञत्यवात् हितज्ञस्यापि हि सत्यसङ्कल्पत्वाभावादहितजगत्कारणत्वमिति न वाच्यम्; सत्यसङ्कल्पत्वादिति भावः । भेदश्रुतिभिर्जीवविलक्षणत्वप्रतिपादनान्न दोष इति वदन्तं सिद्धान्तिनमाशङ्कयाह - जीवाद्ब्रह्मण इति । भास्करमतमनूद्य दूषयति - औपाधिकेति । अहितकरणादीति - आदिशब्देन सुखदुःखभोक्त्तृत्वं विवक्षितम् । ब्रह्मामानवादिनोऽस्मिन्नधिकरणेऽनवकाशत्वमाह - जीवब्रह्मणोरिति ।\nदुःखयोगार्हादिति - अत्रार्हशब्दो मुक्त्तव्यावृत्तिपरः । एवं श्रुतिर्दर्शिता । अथ श्रुत्यर्थापत्तिरुच्यते ।\n॥ अश्मादिवच्च तदनुपपत्तिः ॥ चिदचिद्वाचकशब्दैः सामानाधिकरण्ये तुल्येपि यथा ब्रह्मणो जडस्य च स्वरूपैक्यासम्भवाद्य्वावृत्तिरभ्युपेता ब्रह्मामानवादिना, तथा चेतनस्यापीत्यभिप्रायेणाह - अश्मकष्ठिति । तर्हि जीवसामानाधिकरण्यं कथमित्यत्राह - सामानाधिकरण्येति । \"अवस्थितेरिति काशकृत्स्नः\" इति सूत्रमेतदधिकरणशेषमित्यभिप्रायेणाह - अवस्थितेरिति । आदिशब्देन \"नतु दृष्टान्तभावात्, उभयेऽपि हि भेदनैनमधीयते\" इत्यादिकं विवक्षितम् । उभयेऽपीत्यादिसूत्रं भेदज्ञापनार्थमपि घटकवाक्यविषयम् । इत्थं चेतनसामानाधिकरण्यनिर्वाहः कृतः, चिदचिदात्मकजगत्सामानाधिकरण्यनिर्वाहमाह - अतः सर्वेति । कारणावस्थायामेकत्वावधारणाच्चिदचिच्छरीरकत्वाभावेन गुणदोष व्यवस्था नोपपद्यत इत्यत्राह - सदेवेति । अविभागः कथमित्यत्राह - अविभागस्त्विति । अनयोः सूत्रयोः\nपरोक्त्तमर्थं दूषयति - ये पुनरिति । जीवादविद्यावियुक्त्तस्य ब्रह्मणः किं भेद उच्यते, उताविद्यासंसृष्टस्येश्वरस्येति विकल्पमभिप्रेत्य प्रथमं पक्षं दूषयति- तेषामिति । ततः किमित्यत्राह - अनेनैवेति । तेषां तदानीमभावः कथमित्यत्राह - तत्सर्वमिति । तस्य सर्वस्याविद्यापरिकल्पितत्वादिति पाठे असङ्गतं स्यादिति पूर्वेणान्वयः । तत्सर्वं ह्यविद्यापरिकल्पितं त्वन्मते इति च पाठोऽस्ति । अविद्यापरिकल्पितस्येश्वरस्य भेद उच्यत इति पक्षं दूषयति - न चाविद्येति । कल्पितभेदो न प्रतिपाद्यते, अकल्पितजीवस्वरूपज्ञानस्य प्रक्रान्तत्वादित्यर्थः । वेदान्तवेद्यत्वमिति समन्वयाध्यायार्थः । स्मृतिन्यायविरोधपरिहार इति द्वितीयाध्यायार्थः । किञ्च तत्त्वमस्यादिवाक्यार्थप्रतिबोधनात् प्रागीश्वरस्य भेदेन प्रतिपद्यमानस्य मिथ्यार्भूतैर्जीवगतदोषैरात्मनो लेपाभावं पश्यत उदासीनवृत्तेर्हिताकरणाद्यप्रसक्त्तिः, ऐक्यज्ञानोदयात् पश्चाज्जगत्स्रष्टृत्वं दुःखादिभोक्त्तृत्वं च नास्तीति न हिताकरणादिप्रसक्त्तिरिति च परैरुच्यते । तद\nयुक्त्तम्; वक्त्तॄणां स्ववाक्यविषयादधिकविषयज्ञानवत्त्वात् समस्तशास्त्रयोनिभूतेश्वरस्य ब्रह्मणः शास्त्रेभ्योऽप्यधिकविषयज्ञानतया सवज्ञत्वं हि शास्त्रयोनित्वादित्यत्र पैः समर्थितम् । अतः शास्त्रादप्यधिकार्थाभिज्ञस्येश्वरस्य तत्त्वमस्यादिवाक्यार्थानवबोधात् भेदेन प्रतिपत्तेरहितकरणादिदोषपरिहारोऽनुपपन्नः । \"अहमात्मा गुडाकेश सर्वभूताशयस्थितः । क्षेत्रज्ञं चापि मां विद्धि\" इत्यर्जुनादीनां तत्त्वमुपदिशत ईश्वरस्य ऐक्यज्ञानाभावोऽनुपपन्नः । ऐक्यज्ञाने जाते सति स्रष्टृत्वभोक्त्तृत्वाद्यभावादहितकरणाद्यप्रसक्त्तिश्चायुक्त्ता, गीतोपदेशात्पश्चादपि ईश्वरेण संसारस्य प्रवर्त्त्यमानत्वात् । न च वाच्यमिदानीं संसारप्रवृत्तिर्नेश्वराधीना, किन्तु चक्रभ्रमवद्वासनयाऽनुवर्तत इति । \"अहं सर्वस्य प्रभवो मत्तः सर्वं प्रवतर्ते\" \"तानहं द्विषतः क्रूरान् संसारेषु नराधमान् । क्षिपाम्यजस्रमशुभानासुरीष्वेव योनिषु\" इति संसारप्रवर्तनस्य स्वेच्छाधीनत्वाभिधानात् \"मत्प्रसादात्तरिष्यसि\" इति भविष्यतः संसारतरणस्य स्वप्रसादाधीनत्वाभिधानाच्च । न हि चक्रभ्रमनिवृत्तेः पूर्ववेगोपरमनिबन्धनायाः पुरुषविशेषप्रसादोपेक्षत्वम्, बाधितानुवृत्तिश्चानुपपन्नेत्युक्त्तम् । किञ्च वासनाधीना संसारानुवृत्तिः किमवधिमती ? उतावधिविधुरा ? प्रथमे \"अनादिर्भगवान् कालो नान्तोऽस्य द्विज विद्यते । अव्युच्छिन्नास्ततस्त्वेते सर्गस्थित्यन्तसंयमाः\" इति शास्त्रविरोधः । द्वितीये वाक्यार्थज्ञानवैयर्थ्यप्रसङ्गः वाक्यार्थज्ञानोदयेऽपि बन्धभ्रमानुवृत्तेरवसानाभावात् आगामिनां स्वर्गनरकादिसर्गाणामीश्वरसङ्कल्पाधीनत्वादहितकरणोषस्य दुवर्ारत्वात्; स्वप्नदृश्यभावानां वैचित्र्यवज्जीवप्राज्ञपृथक्तवोपपत्तिरिति दोषपरिहारश्चानुपपन्नः, स्वप्नद्रष्टुः पुरुषस्य स्वाप्नपुरुषान्तरस्य च परस्परैक्यज्ञानाभावात् परस्परदुःखापादनं नाहितकरणदोषावहम् । स्वप्ने सर्पव्याघ्रादिभिः पीड्यमानस्य परवशतया स्वाहितकरणं न स्यात्, ऐक्यमानवतः स्वतन्त्रस्येश्वरस्य नरकादिसर्गेस्वाहितकरणादिप्रसङ्गो दुष्परिहरः । पृथिवीपापाणत्वाद्यविशेषेऽपि सज्रवैढूर्यसूर्यकान्तादिवैचित्र्यवदेकस्मिन्नपि वृक्षे पत्रपुष्पफलादिवच्च ब्रह्मान्यत्वेऽपि जीवप्राज्ञपृथक्तवप्रतिपादकमश्यादिवदिति सूत्रमितरैर्व्याख्यातं सर्वैरपि । तदयुक्त्तम्; ईश्वरस्य मृषा वा परमार्थतो वा सार्वज्ञत्य श्रौतस्य सर्वाभ्युपगतत्वात् । स्वानन्यतया सर्वं जानत ईश्वरस्य नरकसृष्टिपापकरणतत्फलप्रदानादिषु स्वाहितकरणप्रसङ्गस्यानिवार्यत्वात् । अहितकरणस्य दोषत्वं हि फलभोक्त्तुः स्वानन्यत्वज्ञाननिबन्धनम्, न त्ववैचित्र्यकृतम्, पाणिपादचक्षुःश्रोत्रादीनाम् आकारवैचित्र्ये सत्यपि स्वप्ने वा प्रबोधे वा दुःखितमात्मानं हि स्वानन्यत्वेन जानतो दुःखं साक्षात्कुर्वतश्चेतनस्य स्वहस्तादिच्छेदनं हि स्वाहितकरणमेव भवति । ननु स्वशरीरगतत्वेन दुःखं जानत ईश्वरस्यापि स्वाहितकरणं स्यात् । न, शरीरगतत्वेन दुःखज्ञानस्य क्वचिदप्यपुरुषार्थत्वदर्शनाभावात् । आत्मगतं हि दुःखं जीवानाम्, न शरीरगतम् स्वशरीरगतत्वेन छेदनभेदनदहनादिकं जानतः स्वात्मनि दुःखदर्शनात् शरीरभूतजगत्संसारादिव्यापारः परमात्मनश्चाहितकरणं स्यात् । नैवम्; छेदनादेर्दुःखहेतुतायाः शरीरमात्रान्वयप्रयुक्त्तत्वाभावात् । स्वकर्मभोगार्थशरीरप्रतिकूलत्वं हि छेदनादीनां दुःखावहत्वे प्रयोजकम् । एवं कर्मारब्धेन कर्मवश्येन वा वस्तुनोऽनन्यत्वं जानत ईश्वरस्य सर्वशक्त्तेः स्वाहितकरणादिदोषप्रसङ्गो ह्यपरेषां सर्वेषामवर्जनीयः । मृषावादिनस्तु ईश्वरत्वं तदनुबन्धिगुणजातं चाविद्याकल्पितमिति वदतः \"स ईशोऽस्य जगतो नित्यमेव नान्यो हेतुर्विद्यत ईशनाय\" \"पराऽस्य शक्त्तिर्विविधैव श्रूयते स्वाभाविकी ज्ञानबलक्रिया च\"इत्यादिश्रुतिविरोधो ह्यधिक इति वैषम्यम् । वैलक्षण्यमपीतावित्यादिनाऽधिकरणान्तरोक्त्तमित्यत्राह अपीतावित्यादि । न \"अपीता\"वित्यादिसूत्रद्वयं तत्र सङ्गतमपीतावित्यादिसूत्रमस्मिन्नधिकरणे पूर्वपक्षसूत्रेण सङ्गतं, तथा परिहारसूत्रं च सिद्धान्तसूत्रेण सङ्गतम् । अपीतावित्यादिसूत्रद्वये ब्रह्मण्यचिद्गतदोषशङ्कापरिहारः कृतः, इतरव्यपदेशादित्यादौ चिद्गतदोषशङ्कापरिहारः, एवं विलक्षणत्वे सिद्धे सामानाधिकरण्यनिर्वाहार्थमवस्थितेरिति काशकृत्स्न इति सूत्रमत्रैव सङ्गतम्, एवं सूत्रत्रयमेतदधिकरणशेषमित्यर्थः । अधिकरणसिद्धमनुवदतितस्य शेषत्वेन वदतीत्यर्थः । तस्याधिकरणस्यायमर्थो न प्रतिपाद्यश्चेत्तत्र कोऽर्थः प्रतिपाद्यत इत्यत्राह - तत्र हीति । तत्रासत्कार्यवादनिराकरणं दृश्यत इति विलक्षणयोः कार्यकारणभावसम्भव एव कथं प्रतिपाद्यत इत्यत्राह - असदिति चेदिति । प्रसङ्गादारम्भणाधिकरणार्थानुवादस्तस्मिन्नधिकरणे, अभेदश्रुत्यविरोधेन भेदश्रुतीनां मुख्यार्थप्रतिपादनमत्रैव क्रियत इत्यर्थः । ॥ इतरव्यपदेशाधिकरणम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.1.7 इतरव्यपदेशाधिकरणम्\n168. उक्तेऽनन्यत्वपक्षे चिदपि परिणतिर्ब्रह्मणस्स्यात्ततस्त-  \nज्जीवैक्यं तत्त्वमस्याद्यवगतमहतन्दुःखसिन्धुश्च जीवः।  \nअभ्रान्तस्तु स्वदुःखं न सृजति न च तत् क्रीडयाऽप्यस्य मैवं  \nतात्स्थ्येनानन्यतोक्तेस्तदपि चिदचितोस्तच्छरीरत्वसिद्धेः॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.1.7 इतरव्यपदेशाधिकरणम्\n15. उक्तेऽनन्यत्वपक्ष इत्यादि। उक्ते- आरम्भणाधिकरणप्रतिपादिते। अनन्यत्वपक्षे- जगतस्तत्कारणभूतस्य वस्तुनश्चानन्यत्वपक्षे। चिदपि- चेतनो जीवोऽपि। ब्रह्मणः परिमतिस्स्यात्- सर्वकारणत्वेनाङ्गीकृतस्य ब्रह्मणः कार्यत्वेन तत्परिणतिरूपएव भवेत्। ततः- एवं\" जीवस्यापि ब्रह्मकार्यत्वेन ब्रह्मानन्यत्वोपपादनात्। तत्त्वमस्याद्यवगतम्- 'तत्त्वमसि, सर्वं खल्विदं ब्रह्म, ब्रह्मदाशा ब्रह्मदासाः' इत्यादिश्रुतिभिरुपपादितम्। जीवैक्यम्- जीवस्य ब्रह्मणा साकं स्वरूपैक्यम्। अहतं स्यात्- अव्याहतं भवेत्। अस्तु किं ततउपरीति चेदुच्यते जीवश्च- ब्रह्मैक्याश्रयत्वेनोक्तो जीवश्च। दुःखसिन्धुः- दुःखसमुद्रभूतः, अनन्तदुःखाश्रयो हि। अस्तु, किं नश्छिन्नमिति चेत् अभ्रान्तस्तु स्वदुःखं न सृजति- सर्वज्ञत्वात् भ्रान्तिशून्य ईश्वरः स्वस्यैव जीवरूपेणावस्थितस्य दुःखजनकं जगत् स्वयं न सृजेत्। तत्- जगत्करणम्। अस्य क्रीडयापि च न- परमात्मनः क्रीडया निमित्तभूतयापि च न सम्भवति। न खल्वनुन्मत्तः कश्चित् क्रीडया स्वशिरश्छिनत्ति। अतो जगदकरममेव हितमिति। मैवम्- एवं मा शङ्किष्ठाः। तात्स्थ्येनानन्यतोक्तेः- तत्स्थत्वेन जीवात्मन्यन्तरात्मतया अवस्थानेनानन्यत्वस्योक्तत्वात्। 'तत्स्थत्वादनुपश्यन्ति ह्येक एवेति साधवः' इिति वचनेन 'अवस्थितेरिति काशकृत्स्नः' इति सूत्रेण च ब्रह्मणो जीवात्मन्यन्तरात्मतयावस्थानात् जीवब्रह्मणोरयःपिण्डाग्न्योरिवाभेदः नतु स्वरूपाभेदः, अतो नोक्तदोषः। तदपि- ब्रह्मणो जीवात्मन्यन्तरात्मतयावस्थानञ्च। चिदचितोस्तच्छरीरत्वसिद्धेः- 'यः पृथिव्यां तिष्ठन्' इत्यारभ्य 'यस्य पृथिवी शरीरम्, यस्यापश्शरीरम्, यस्यात्मा शरीरम्, यस्य विज्ञानं शरीरम्' इत्यादिश्रुत्या चेतनाचेतनयोः परमात्मशरीरत्वस्य सिद्धत्वात्॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.1.7 इतरव्यपदेशाधिकरणम्\nब्रह्मणस्स्वानन्यजगत्स्रष्टृत्वे तस्य हिताकरणादयो दोषास्स्युरित्याक्षेपिकी संगतिः पर्वपक्षश्च- न च प्रसाधितेन मृत्पिंडघटशरावादिदृष्टांतेन ब्रह्मणस्सूक्ष्मचिदचित्प्रपञ्चविशिष्टरूपेण कारणत्वं, स्थूलचिदचित्प्रपञ्चरूपेण कार्यत्वमिति ब्रह्मण एव कार्यकारणभावेनानन्यत्वमुच्यते, न तु ब्रह्मजगतोरिति वाच्यम्। ब्रह्मणस्सर्वकारणस्य स्वविशेषणे चिदचिदात्मके जगद्रूपकार्येऽपि कारणत्वस्यावश्यवक्तव्यत्वात्। ततश्च ब्रह्मणस्तेनाप्यनन्यत्वं वाच्यमिति सर्वज्ञं सर्वशक्तिकं ब्रह्म स्वाभिन्नत्वेन जीवं पश्यदपि तस्य हितरूपं जगन्नसृजति, अहितरूपमेव जगत्सृजतीति स्वस्यैव हिताकरणादिदोषः प्रसज्यते। अतस्स्वस्मादनन्यदेव जगद्ब्रह्म सृजतीत्येतन्नयुक्तमिति। राद्धान्तस्तु- जीवादधिकं ब्रह्म ततो भिन्नमेव। 'सत्यकामस्सत्यसङ्कल्पः, ज्ञाज्ञौ द्वावजावीशनीशौ, सकारणं करणाधिपाधिपः, अस्मान्मायी सृजते विश्वमेत तस्मिंश्चान्यो मायया सन्निरुद्धः' इत्यादि भेदनिर्देशात्। अनन्यत्वश्रुतयस्तु अपृथग्भावविषयाः। पृथग्भूतप्रकारो हि ब्रह्मणश्चिदचिदात्मकप्रपञ्चः। 'सदेवे' त्यादिश्रुतौ अग्रे 'इदं सर्वंसदेवासी'दिति सामानाधिकरण्यनिर्देशेन जगतस्सूक्ष्मतादशायां सच्छब्दनिर्दिष्टब्रह्मविशेषणत्वस्य 'तदैक्षत बहु स्यां प्रजायेये'ति ब्रह्मणे बहुभवनसङ्कल्पाद्युक्त्या। स्थूलतादशायां तद्विशेषणत्वस्य च प्रतिपादनेन जगतः कदापि ब्रह्मपृथग्भावो नास्तीत्यवगमात् मृद्घटशरावादिरप्यपृथग्भावरूप एवानन्यत्वे दृष्टान्तः। स्वाभिन्नात् स्वस्य कदापि पृथग्भावासंभवात्। न चानन्यत्वश्रुतयाः 'सर्वं खल्विदं ब्रह्म तत्त्वमसी'त्याद्यावा मुख्याभेदविषयाः, भेदश्रुतयस्तु तत्तद्विशेषणभेदादौपचारिकभेदविषया इत्यस्त्विति वाच्यम्। तथासीत प्रसक्तहिताकरणादिदोषस्यैव परिहारालाभादश्मकाष्ठलोष्टादिवदस्यन्तहेयगुणानां जीवानां निर्दोषकल्याणगुणैकतानब्रह्माभेदासंभवाच्च। तस्मात् 'अवस्थितेरितिकाशकृत्स्न'इत्यादि सूत्रोक्तप्रकारेमानन्यत्वश्रुतय एवापृथग्भूतप्रकारप्रकारिभावविषया इत्येव युक्तमिति॥ संग्रहकारिका॥ एवं जीवा अपि नियमतस्तत्वमस्यादिवाक्या द्ब्रह्माभिन्ना इति तदहितां नैव कुर्वीत सृष्टिम्। मैवं वाक्यं न तदभिदया भेदनिर्देशदृष्टे- स्तत्स्थत्वेनत्वितिहिकथितः काशकृत्स्नीयपक्षः॥ इति इतरव्यपदेशाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.1.7 इतरव्यपदेशाधिकरणम्\nजगतो ब्रह्मानन्यत्वप्रतिपादकैः 'तत्वमसी'त्यादिभिः जीवस्यापि ब्रह्मानन्यत्वं प्रतिपाद्यत इत्युक्तम्। तत्रेदं चोद्यते- यदीतरस्य जीवस्य ब्रह्मभावः एतद्वाक्यप्रतिपाद्यः, तदा ब्रह्मणस्सार्वज्ञ्यादिविशिष्टस्य हितरूप जगत्सृष्टिः अहितरूपजगदसृष्टिरित्यादिदोषप्रसङ्गः। अतः ब्रह्मणो जगत्कारणत्वं न संभवतीति पूर्वःपक्षः। सिद्धांतस्तु-।।अधिकन्तु भेदनिर्देशात्।। तुशब्दः पक्षं व्यावर्तयति। आध्यात्मिकादिदुःखयोगार्हात् प्रत्यगात्मनः अधिकमर्थांतरभूतं ब्रह्म। कुतः? भेदनिर्देशात्। 'य आत्मनि तिष्ठन्, पृथगात्मानं, तयोरन्यः पिप्पलंस्वाद्वत्ति, ज्ञाज्ञौद्वावजावीशनीशा'वित्यादिश्रुतिभिः\" परब्रह्मणः प्रत्यगात्मनो भेदेन व्यपदेशात्।।।।अश्मादिवच्च तदनुपपत्तिः।। अश्मकाष्ठलोष्टादीनामत्यंतहेयानामचिद्विशेषाणां निरवद्यनिर्विकार निखिलहेय प्रत्यनीककल्याणगुणैकतानब्रह्मस्वरूपैक्यं\" यथा नोपपद्यते तथाऽनंतदुःखयोगार्हस्य चेतनस्य निखिलहेयप्रत्यनीकब्रह्मभावापत्तिः।। ।।इति इतरव्यपदेशाधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.1.7 इतरव्यपदेशाधिकरणम्\nअर्हशब्दो मुक्त्तव्यावृत्तिपर इति - सुखदुःखयुक्त्तात्प्रत्यगात्मनोऽधिकमित्युक्त्ते मुक्त्तादाधिक्यं   \n न प्रतिपादितं स्यादित्यर्थः ।ननु उभयेपीतिसूत्रस्य कथमादिपदग्राह्यत्वम् ? तस्य भेदप्रतिपादनमात्रप्रवृत्तत्वेन प्रकारप्रकारिभावाप्रतिपादकत्वादित्याशङ्कयाह - उभयेपीत्यादिसूत्रमिति । घटकवाक्यविषयमिति - यो विज्ञाने तिष्ठन्नित्यादिना शरीरशरीरिभावप्रतिपादनादितिभावः । भाष्ये- अविद्यावियुक्त्तावस्थामभिप्रेत्येति । नित्यशुद्धवद्धमुक्त्तस्वभावस्य ब्रह्मणो जीवाद्भेदं वर्णयन्तीत्यर्थः । एवं हि तत्र परेषां भाष्यम्; यत्सर्वज्ञं सर्वशक्त्ति ब्रह्म नित्यमुक्त्तशुद्धबद्धस्वभावं शारीरादधिकमन्यत् तत् वयं जगतः स्रष्टृ ब्रूम इति । ततश्चाविद्यावियुक्त्तावस्थामभिप्रेत्येति वदन्तं प्रति किमविद्यावियुक्त्तस्य वा, तत्संसृष्टस्य वा ? इतिविकल्पमुखप्रवृत्तोत्तरभाष्यस्य कथं प्रवृत्तिः ? कथं वा ब्रह्मणो जीवाद्भेदे वक्त्तव्ये जीवस्य ब्रह्मणो भेद इति शङ्काद्वयं निरवकाशम्, तस्य वाक्यस्य नित्यशुद्धस्वभावस्य ब्रह्मणो जीवप्रतियोगिकभेदस्य प्रतिपादनपरत्वेनादोषादिति द्रष्टव्यम् । तत्र परभाष्ये नित्यशुद्धबद्धमुक्त्तस्वभावमितिविशेषणादविद्यावियुक्त्तस्येति पक्षस्योत्थानम् सर्वज्ञं सर्वशक्त्तीतिविशेषणात् अविद्यापरिकल्पितस्येतिपक्षस्योत्थानमिति पक्षद्वयसम्भवं हृदि निधाय विकल्प्य दूषयतीत्याह - जीवादविद्यावियुक्त्तस्येत्यादि । अकल्पितजीवस्वरूपज्ञानस्येति - परमार्थप्रत्यगभिन्नब्रह्मस्वरूपज्ञानाय विचारस्य कर्तव्यतया जिज्ञासासूत्रे प्रतिपादनादित्यर्थः । अबाधिते भेदव्यवहारे \"सोन्वेष्टव्यः स विजिज्ञासितव्यः' इत्येवञ्जातीयेन भेदनिर्देशेनावगम्यमानं ब्रह्मणेऽधिकत्वं हिताकरणादिदोषं निरुणद्धीति परभाष्योक्त्तमर्थादनुवदति - किञ्च तत्त्वमस्यादिवाक्यार्थप्रतिबोधनात्प्रागीश्वरस्य भेदेन प्रतिपाद्यमानस्य हिताकरणाद्यप्रसक्त्तिरिति । भेदेन प्रतिपाद्यमानस्य भिन्नतया निर्दिश्यमानस्येत्यर्थः । ननु भेदसत्त्वेपि तान् जीवानात्माभिन्नाननुभवतो हिताकरणादिदोषः किं न स्यादित्याशङ्कयम्, सत्यम्, अयं परमात्मा सर्वज्ञत्वात् यथा जीवान् वस्तुत आत्मनोभिन्नान्पश्यति एवं तत्त्वत एषां सुखदुःखादिवेदनासंयोगोऽस्ति अविद्यावशात्तेषां तद्वदभिमान इति पश्यति तथा च तेषां सुखदुःखादिवेदनायामपि अहमुदासीन इति । न च बन्धनागरनिवेशेपि अस्ति काचित्क्षतिमर्मेति । न हिताकरणादिदोषापत्तिरिति वाचस्पतितोक्त्तमनुवदति- मिथ्याभूतैर्जीवगतदोषैरिति । अस्यायंभावः, यथा ईश्वरः सर्वज्ञत्वात्स्वाभिन्नतया जीवान्पश्यति तथा सर्वज्ञत्वादेव तद्गतांश्च दोषान् मिथ्यात्वेन पश्यत्येवेति तस्य संसारप्रवर्ततेपि स्वाभिन्नस्य दुःखाप्रसक्त्तेः हिताकरणादिदोषप्रसङ्ग इति । यदा तत्त्वमसीत्येवञ्जतीयकेन भेदनिर्देशनाभेदः प्रतिबोधितो भवति, अपगतं तदा जीवस्य संसारित्वम्, ब्रह्मणश्च स्रष्टृत्वं समस्तस्य मिथ्याज्ञानविजृम्भितस्य भेदव्यवहारस्य सम्यज्ज्ञानोदयेन बाधात् कुत एव सृष्टिः कुतो वा हिताकरणादयो दोषा इति भाष्यमनुवदति - ऐक्यज्ञानोदयात्पश्चादिति । वक्त्तॄणामित्यादि - अयं भावः, तत्त्वमस्यादिवाक्यजन्यज्ञानात्प्राग्भेदव्यवहारः, ततः पश्चान्न भेदव्यहार इति वक्त्तुं युक्त्तम् \"तद्यो देवानां प्रत्यबुध्यत स एतदभवत्' इत्यादिश्रुतेः । शुकस्तु मारुताच्छीघ्रां गतिं कृत्वा अन्तरिक्षगः । दर्शयित्वा प्रभावं स्वं सर्वभूतगतोऽभवत्' इत्यादिशुक्त्तमुक्त्तत्वप्रतिपादकप्रमाणाच्च शुकादीनां तत्त्वज्ञानावश्यम्भावात् शुकादीनां जातेपि तत्त्वज्ञाने इतरेषां यथापूर्वं भेदव्यवहारस्य स्थितत्वात् यस्य तत्त्वज्ञानं तस्य न भेदप्रतिभास इत्येव वक्त्तव्यम् । ततश्चेश्वरस्य तत्त्वज्ञाने विद्यमानेपि भेदप्रतिभाससंसारतन्त्रप्रवतर्कत्वादिकं न स्यादिति । भेदेन प्रतिपत्तेरिति - ल्यप्लोपे पञ्चमी, भेदप्रतिपत्तिमपेक्ष्येत्यर्थः । ईश्वरस्य तत्त्वमस्यादिवाक्यार्थानवबोधाधीनभेदप्रपित्त्यधीनस्रष्टृत्वनिबन्धनदोषपरिहारोऽनुपपन्न इत्यर्थः । स्रष्टृत्वे सति हिताकरणादिदोषः परिहार्यः । तत्त्वमस्यादिवाक्यार्थानवबोधाधीनभेदप्रतिपत्त्यधीनस्रष्टृत्वस्यैवाभावेन सृष्टिनिबन्धनहिताकरणादिोषाप्रसक्तया तत्परिहारो न प्रतिपाद्यः स्यादितिभावः । दोषपरिहारोऽनुपपन्न इति - ननु परभाष्ये अश्मादिवच्च तदनुपपत्तिरिति सूत्रे पाषाणत्वाद्यविशेषेपि वज्रवैडूर्यसूर्यकान्तादिवैचित्र्यवद्वृक्षे पत्रपुष्पादिवैचित्र्यवत्स्वप्नदृश्यभाववैचित्र्यवज्जीवप्राज्ञपृथक्तवमनुपपन्नमित्युक्त्तम् । तच्च सूत्रं हिताकरणादिदोषप्रसक्त्तिनिवारकतया परैर्व्याख्यातम् । यदि ब्रह्मविवर्ततो जीवः स्याद्धन्त सर्वस्यैव जीववच्चैतन्यप्रसङ्गइत्यत आह - अश्मादिवच्च तदनुपपत्तिरिति । वाचस्पतिना अश्मादिवच्च तदनुपपत्तिरिति सूत्रस्यावतारितत्वेन तस्य सूत्रस्य चिदचिद्वैचित्रीमात्रप्रतिपादनहिताकरणादिदोषपरिहारपरत्वाभावेन वक्ष्यमाणदोषाणां प्रसक्त्तिरितिचेत् सत्यं वाचस्पतिना तथा व्याख्यातम्; न तु तदुपपत्तिमत्, हिताकरणादिदोषप्रसङ्गे तदवैचित्र्यशङ्काया अनुत्थितेः तत्परिहारस्यावक्त्तव्यत्वात्, न विलक्षणत्वादित्यादौ कृतकरत्वाच्च, अतो वाचस्पत्युक्त्तस्यानुपपन्नतामभिप्रेत्य यथाश्रुतभाष्यदूषणमुपन्यस्तम् । कर्मारब्धेनेति - शरीरेणेतिशेषः । कर्मवश्येनेति - जीवेनेतिशेषः । तत्रासत्कार्यवादनिराकरणं दृश्यत इतीति - तत्रासत्कार्यवादनिराकरणस्यापि दर्शनादित्यर्थः । ॥ इतरव्यपदेशाधिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.1.7 इतरव्यपदेशाधिकरणम्\nUnavailable"
                            }
                        ]
                    },
                    {
                        "verse_number": 8,
                        "original_text": "Adhikarana 2.1.8 उपसम्हारदर्शनाधिकरणम्\nउपसंहारदर्शनान्नेति चेन्न क्षीरवद्धि॥2.1.24॥\nदेवादिवदपि लोके॥2.1.25॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.1.8 उपसम्हारदर्शनाधिकरणम्\nपरस्य ब्रह्मणः सर्वज्ञस्य सत्यसङ्कल्पस्य स्थूलसूक्ष्मावस्थसर्वचेतनाचेतनवस्तुशरीरतया सर्वप्रकारत्वेन सर्वात्मत्वं सकलेतरविलक्षणत्वं चाविरुद्धमिति स्थापितम्; इदानीं सत्यसङ्कल्पस्य परस्य ब्रह्मणः सङ्कल्पमात्रेण विचित्रजगत्सृष्टियोगो न विरुद्ध इति स्थाप्यते। ननु च परमिरशक्त्तीनां कारककलापोपसंहारसापेक्षत्वदर्शनेन सर्वशक्त्तेर्ब्रह्मणः कारककलापानुपसंहारेण जगत्कारणत्वविरोधः कथमाशङ्कयते ? उच्यते; लोके तत्तत्कार्यजननशक्त्तियुक्त्तस्यापि तत्तदुपकरणापेक्षित्वदर्शनात्सर्वशक्त्तियुक्त्तस्य परस्य ब्रह्मणोऽपि तत्तदुपकरणविरहिणः स्रष्टृत्वं नोपपद्यत इति कस्यचिन्मन्दधियः शङ्का जायत इति सा निराक्रियते। घटपटादिकारणभूतानां कुलालकुविन्दादीनां तज्जननसामर्थ्ये सत्यपि कानिचिदुपकरणान्युपसंहत्यैव जनयितृत्वं दृश्यते। तज्जननाशक्त्ताः कारककलापोपसंहारेऽपि जनयितुं न शक्नुवन्ति; शक्त्ताः पुनः कारककलापोपसंहारे जनयन्तीत्येतानेव विशेषः। ब्रह्मणोऽपि सर्वशक्त्तेः सर्वस्य जनयितृत्वं तदुपकरणानामनुपसंहारे नोपपद्यते, प्राक्सृष्टेश्चासहायत्वं \"सदेव सोम्येदमग्र आसीत्\" \"एको ह वै नारायण आसीत्\" इत्यादिषु पतीयते; अतः स्रष्टृत्वं नोपपद्यत इत्येवं प्राप्तम्। तदिदमाशङ्कते- उपसंहारदर्शनान्नेति चेदिति। परिहरति - न क्षीरवद्धीति। न सर्वेषां कार्यजननशक्त्तानामुपसंहारसापेक्षत्वमस्ति; यथा क्षीरजलादेर्दधिहिमजननशक्त्तस्य तज्जनने; एवं ब्रह्मणोऽपि स्वयमेव सर्वजननशक्त्तेः सर्वस्य जनयितृत्वमुपपद्यते। हीति प्रसिद्धवन्निर्द्देशश्चोद्यस्य मन्दताख्यापनाय। क्षीरादिष्वातञ्चनाद्यपेक्षा न दध्यादिभावाय; अपि तु शैध्य्रार्थं रसविशेषार्थं च॥\nयथा देवादयः स्वे स्वे लोके सङ्कल्पमात्रेण स्वापेक्षितानि सृजन्ति तथाऽसौ पुरुषोत्तमः कृत्स्नं जगत् सङ्कल्पमात्रेण सृजति। देवादीनां वेदावगतशक्त्तीनां दृष्टान्ततयोपादानम्, ब्रह्मणो वेदावकतशक्त्तेः सुखग्रहणायेति प्रतिपत्तव्यम्॥ इति उपसंहारदर्शनाधिकरणम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.1.8 उपसम्हारदर्शनाधिकरणम्\nब्रह्मणो जगत्कारणत्वं सम्भवति न वेति संशयः। न सम्भवतीति पूर्वपक्षः - लोके कार्यजननसमर्थस्यापि वस्तुनः तत्तत्कार्यजनने अनेककारकोपसंहारदर्शनाद्विचित्रजगज्जननसमर्थस्यापि ब्रह्मणोऽसहायस्य जनयितृत्वानुपपत्तेः। राद्धान्तस्तु - क्षीरस्य दधिभावेऽनन्यापेक्षत्वदर्शनान्नानेककारकोपसंहारनियमो दृश्यत इति ब्रह्मणोऽनन्यापेक्षस्यैव कारणत्वं सम्भवत्येव। सूत्रमपि व्याख्यातम्। क्षीरवद्धीति प्रसिद्धवन्निर्देशः चोद्यमान्द्यपरः॥  देवादिवदपि लोके। यथा देवादयः स्वे स्वे लोके स्वापेक्षितानि स्वसङ्कल्पादेव सृजन्ति, तथा ब्रह्मापि । देवादेश्शास्त्रावसेयशक्तितया ब्रह्मतुल्यत्वेऽपि देवादिग्रहणं ब्रह्मणो विचित्रशक्तित्वस्य सुग्रहणायेति मन्तव्यम्॥ इति उपसंहारदर्शनाधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.1.8 उपसम्हारदर्शनाधिकरणम्\nकार्यनिर्वृत्तवनेककारकोपसंहारदर्शनात् ब्रह्मैकमेव जगत्कारणम् न भवेदिति चेन्न, क्षीरस्यैकस्यैव दधिभाववत् ब्रह्मणोपि तत् सम्भवति॥\nयथा देवादेः शस्त्रावगतशक्तेः स्वसंकल्पादेव स्वेस्वे लोके स्वापेक्षितनानारूपभावः, एवम् ब्रह्मणोपि शास्त्रावगतशक्तेः सर्वमुपपन्नम्॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.1.8 उपसम्हारदर्शनाधिकरणम्\n॥उपसंहारदर्शनान्नेति चेन्न क्षीरवद्धि ॥ अवान्तरसङ्गतिमाह - परस्येति । सत्यसङ्कल्पत्वादिभिर्वैलक्षण्यं प्रतिपादितम्, तत्र सत्यसङ्कल्पमात्रपरिकरत्वमनुपपन्नमिति तस्य सत्यसङ्कल्पत्वस्य सङ्कुचितवृत्तित्वशङ्कयोत्थानात्सङ्गतिरित्यर्थः । सर्वात्मत्वम्- सर्वभाव इत्यर्थः । किं ब्रह्मणो जगत्कारणत्वं सम्भवति, नेति । किं कार्यजननसमर्थस्य कार्यजनकत्वं नियमेन सहकार्यन्तरापेक्षम् ? उत न ? इति विचारः । यदा अपेक्षानियमस्तदा सहकारिशून्यस्य कारणत्वासम्भवः । यदा न सहकायर्पेक्षानियमस्तदा कारणत्वसम्भव इति सिद्धम् । पूर्वपक्षोत्थानमाक्षिपति - ननु चेति । सर्वशक्त्तेरुपकरणविरहः कारणत्वविरोधीति शङ्कैव न जायते, सर्वशक्त्तित्वादिति चोदितम् । उपकरणसोपेक्षत्वनिरपेक्षत्वरूपं न शक्त्ताशक्त्तयोर्वैषम्यम्, शक्त्तः परिकरसम्पत्तौ करोति, अशक्त्तस्तु परिकरसम्पत्तावपि न करोतीति तयोर्वैषम्यम्, तस्मात् ब्रह्मणः सङ्कल्पमात्रपरिकरत्वमयुक्त्तमित्यनुत्थानचोद्यपरिहारं सङ्ग्रहेणाह - उच्यत इत्यादिना । इममर्थं विवृण्वन् पूर्वपक्षमाह - घटपटादीति । ततः किमित्यत्राह - प्राक्सृष्टेश्चेति । सूत्रे चोद्यखण्डो व्याख्यातः । परिहारखण्डं व्याचष्टे - न क्षीरवद्धीति । जलं स्वयमेव हिमरूपेण परिणमति, रविकिरणास्तु तदुत्सर्गमात्रहेतव इति भावः । क्षीरस्यातञ्चनक्वाथौ शैध्यूरसविशेषार्थौ । अथ वैदिकं दृष्टान्तमाह -\n॥ देवादिवदपि लोके ॥ दृष्टान्तान्तरोपादानफलमाह - देवादीनामिति ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.1.8 उपसम्हारदर्शनाधिकरणम्\n169.शक्तौ कर्तृप्रकृत्योरुपकरणगणोपस्थितौ कार्यकृत्त्वं  \nतस्मादग्रे सदेकं किमुपकरणयेदित्यसच्छक्तिभेदात्।  \nक्षीरायस्कान्तलूतात्रिदशमुनिमुखान्वीक्ष्य तोष्टव्यमस्मिन्  \nसंकल्पादेव जीवो नुदति निजवपुर्विश्वरूपस्तथेशः॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.1.8 उपसम्हारदर्शनाधिकरणम्\n16. शक्तावित्यादि। कर्तृप्रकृत्योः- कुलालमृदादिरूपयोर्निमित्तोपादानयोर्द्वयोरपि। शक्तौ- कार्योपयोगिकारणवस्तुविशेषणरूपायां\" विद्यमानायामपि। उपकरणगणोपस्थितौ- उपकरणगणसन्निधान एव। कार्यकृत्त्वम्- कार्यकरत्वं दृष्टम्। तस्मात्- शक्तस्याप्युपकरणकलापसन्निधिमपेक्ष्यैव कार्यकरणदर्शनात्। अग्ने- सृष्टेः पूर्वकाले। एकं सत्- 'एकमेवाद्वितीयम्' इति वस्त्वन्तरशून्यतयावगतं परं ब्रह्म। किमुपकरणयेत्- स्वचिकीर्षिते विश्वसर्गे किं वस्तु सहकारीकुर्यात्। तदानीं कस्याप्यभावादिति भावः। इत्यसत्- इति शङ्कनमसाधु। शक्तिभेदात्- 'शक्तयस्सर्वभावानामचिन्त्यज्ञानगोचराः। यतोऽतो ब्रह्मणस्तास्तु सर्गाद्या भावशक्तयः। भवन्ति तपतां श्रेष्ठ पावकस्य यथोष्णता।' इत्याद्युक्तरीत्या ब्रह्मणो विलक्षणदृष्टपरिकरशून्यस्यापि शक्तियोगेन प्रकृतिपुरुषकालात्मकविचित्र जगतसृष्टेरुपपन्नत्वात्। क्षीरायस्कान्तलूतात्रिदशमुनिमुखान् वीक्ष्य, अस्मिंस्तोष्टव्यम्- दधिरूपेण स्वयमेव परिणममानं क्षीरं सन्निधिमात्रेणायस आकर्षकमयस्कान्तं तन्तुजालं तन्वतीं लूतां\" सङ्कल्पमात्रेण विचित्रवस्तुसृष्टिकारिणस्त्रिदशान विश्वामित्रादीन् महर्षींश्च दृष्टान्तभूतान् समीक्ष्य उपपादिते ब्रह्म दृष्टपरिकरशून्यमपि शक्तिविशेषात् जगत्सृजतीत्येतस्मिन् विषये सन्तोष्टव्यम्। अयथायथोक्तिं विसृज्य सुखेनावस्थेयमित्यर्थः। बाह्यदृष्टान्तास्सन्तु, जीवस्सङ्कल्पादेव निजवपुर्यथा नुदति तथा विश्वरूप ईशो निजवपुर्नुदति- चेतनः, चलत्वयं हस्त इत्यादिमानसस्वात्मैकवेद्यसङ्कल्पमात्रेणैव स्वकीयं हस्तपादादिकं शरीरं यथा प्रेरयति तथैव विश्वशरीरः परमात्मापि स्वकीयं सूक्ष्मं चेतनाचेतनात्मकं शरीरं स्थूलीभवनाय प्रेरयतीतीदमेकमेवालं निदर्शनमिति भावः॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.1.8 उपसम्हारदर्शनाधिकरणम्\nसत्यसङ्कल्पत्वादिभेदनिर्देशादनन्यत्वश्रुतयस्संत्वपृथग्भावमात्रविषयाः। नैवं सत्यसङ्कलप्पत्वेऽपि सर्वशक्तिमत्त्वेऽपि सहकारिसाहितस्य ब्रह्मणो जगदुपादानत्वतत्स्रष्टृत्वश्रुतयस्समर्थयितुंशक्यन्ते। शक्तस्यापि सहकारिरहितस्याकार्यकरत्वादित्युत्थानादवांतरसङ्गतिः। पूर्वपक्षश्च- 'सदेव सोम्येदमग्र आसी'दित्यवधारणेन प्राक्त्सृष्टेस्सर्वसहकारिशून्यं खलु ब्रह्म श्रूयते। तत्कथं जगत्कारणभावमश्नुवीत। न च सर्वशक्तिकत्वेन कश्चिद्विशेषः। घटाद्युत्पादनशक्तएव हि कुलालादिस्सहकारिणः अपेक्ष्यैव घटादिकमुत्पादयति। एवं ब्रह्मापि सर्वकार्योत्पादनशक्तञ्चेत्, तत्तत्कार्योचितानि सहकारीण्यपेक्ष्यैव तानि तानि कार्याणि जनयेत्। न हि कुलालो घटोत्पादनशक्तइति सहकार्यनपेक्षः तमुत्पादयति। अशक्तस्सहकारिषु सत्स्वपि न तमुत्पादयतीत्येव शक्तस्याशक्ताद्विशेषः। तस्मात् सहकारिरहितं ब्रह्म न कारणं भवितुमर्हतीति पूर्वःपक्षः। राद्धान्तस्तु- ब्रह्मणस्सहकारिराहित्येऽपि क्षीरस्य दधिभावापत्तिवत् देवर्षिप्रभृतीनां स्वस्वभोगसाधनस्रष्ट़ृत्ववत् जगदुपादानत्वं तत्स्रष्टृत्ववञ्च उपपद्यते। न च क्षीरस्य दधिभावापत्तौ पाकातंचने सहकारिणी स्तः। न च ब्रह्मणो जगदुपादानत्वे किञ्चित्सहकार्यस्ति। देवादीनाञ्च योगप्रभावासादितैश्वर्यतया भूतवशिनां स्वसङ्कल्पाकृष्टैर्भूतैस्स्रष्टृत्वमुपपद्यते। न तथेश्वरस्य नित्यसिद्धस्य भूतवशितापादको योगप्रभावोऽस्तीतिचेत्- मैवं। विनापि पाकातंचनाभ्यां चिरेण दधिभावो भवत्येव। अचिरेण दधिभावापत्त्यर्थं रसविशेषार्थञ्च तयोरपेक्षा। योगाभ्यासादैश्वर्यावाप्तिश्च श्वेताश्वतरोपनिषदादिमन्त्रार्थवादेभ्योऽवगन्तव्या। ब्रह्मणोऽपि सङ्कल्पमात्रेण स्रष्टृत्वे मन्त्रार्थवादास्संतीति न कश्चिद्विशेषः। किंच सर्वस्यापि सङ्कल्पमात्रेण स्वशरीरव्यापारयितृत्वं दृष्टम्। कृत्स्नञ्जगत् ब्रह्मणश्शरीरमिति तस्य जगद्व्यापारे न काचिदनुपपत्तिः॥ संग्रहकारिका॥ अग्रे सदेकं सहकारिशून्यं कथं ह्युपादानतया जगत्स्यात्। सङ्कल्पमात्रेण कथं च कुर्यात् क्षीरादिदेवादिवदित्यवेहि॥ इति उपसंहारदर्शनाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.1.8 उपसम्हारदर्शनाधिकरणम्\nसत्यसङ्कल्पत्वादिभिः परस्य ब्रह्मणः वैलक्षण्यं प्रतिपादितं। तत्र संकल्पमात्रपरिकरत्वं ब्रह्मणो जगत्सृष्टावनुपपन्नमिति शङ्काया उत्थानात् सङ्गतिः। लोके तत्तत्कार्यजननोपयोगिसामर्थ्यवतोऽपि तत्तदुपकरणसापेक्षत्वदर्शनात् सर्वशक्तेः परब्रह्मणः 'सदेवसोम्येदमग्र आसी'दित्यादि श्रुतिभिस्सृष्टेः\" प्रागसहायत्वात् उपकरणशून्यत्वेन उपकरणनिरपेक्षजगत्स्रष्टृत्वं नसम्भवतीति चेन्न। क्षीरजलादेः\" दधिहिमादिजननशक्तस्य दधिहेमादि जनने यथावा नोपकरणाद्यपेक्षत्वं तथा ब्रह्मणस्सर्वशक्तेरुपकरणनिरपेक्षं\" सर्वजगत्स्रष्टृत्वमुपपद्यते। क्षीरादिष्वातंचनाद्यपेक्षा नदध्यादिभावाय। अपितु अचिरेण दधिभावापत्त्यर्थं\" रसविशेषार्थं च।।।।देवादिवदपि लोके।। यथा देवादीनां स्वीयलोकेषु संकल्पमात्रेण स्वापेक्षितपदार्थस्रष्टृत्वं तथा पुरुषेत्तमस्य सङ्कल्पमात्रेण सर्वजगत्स्रष्टृत्वमुपपद्यत इति नानुपपत्तिः।। ।।इति उपसंहारदर्शनाधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.1.8 उपसम्हारदर्शनाधिकरणम्\nसङ्कुचितवृत्तित्वशङ्कयोत्थानादिति उपकरणान्तरसद्भावदशायां सङ्कल्पस्य सत्यत्वेपि तद्राहित्यदशायां सङ्कल्पस्य सत्यता नास्तीति सङ्कोच इत्यर्थः । किं बाह्यकरणसापेक्षत्वमुच्यते, उतान्तः करणसापेक्षत्वम् ? आद्ये क्षीरादौ व्यभिचारः । द्वितीये कालादृष्टाद्यनन्तकारणसद्भावान्न ब्रह्मणस्स्रष्टृत्वविरोध इत्यभिप्रयन्नाह, भाष्ये- यथा क्षीरजलादेरिति ।वैदिकं दृष्टान्तमाहेति - क्षीराचेतनस्य कार्यजनने ब्राह्यकारणे निरपेक्षत्वेपि चेतनस्य बाह्यकरणान्तरसापेक्षत्वमस्तीत्याशङ्कय वैदिकदृष्टान्तमाहेत्यर्थः । भाष्ये - सुखग्रहणायेति प्रतिपत्तव्यमिति । परमितशक्त्तीनां देवादीनामपि श्रुतिवशात्तादृशसामर्थ्येऽभ्युपगम्यमाने किमु वक्त्तव्यं सर्वशक्त्तेः परस्य ब्रह्मणः इति ग्रहणायेत्यर्थः ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.1.8 उपसम्हारदर्शनाधिकरणम्\nUnavailable"
                            }
                        ]
                    },
                    {
                        "verse_number": 9,
                        "original_text": "Adhikarana 2.1.9 कृत्स्नप्रसक्त्यधिकरणम्\nकृत्स्नप्रसक्तिर्निरवयवत्वशब्दकोपो वा॥2.1.26॥\nश्रुतेस्तु शब्दमूलत्वात्॥2.1.27॥\nआत्मनि चैवं विचित्राश्च हि॥2.1.28॥\nस्वपक्षदोषाच्च॥2.1.29॥\nसर्वोपेता च तद्दर्शनात्॥2.1.30॥\nविकरणत्वान्नेति चेत्तदुक्तम्॥2.1.31॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.1.9 कृत्स्नप्रसक्त्यधिकरणम्\n\"सदेव सोम्येदमग्र आसीत्\" \"इदं वा अग्रे नैव किञ्चनासीत्\" \"आत्मा वा इदमेक एवाग्र आसीत्\" इत्यादिषु कारणावस्थायां ब्रह्मैकमेव निरवयवमासीदिति कारणावस्थायां निरस्तचिदचिद्विभागतया निरवयवं ब्रह्मैवासीत्दियुक्त्तम्; तदविभागमेकं निरवयवमेव ब्रह्म बहु स्यामिति सङ्कल्प्य आकाशवाय्वादिविभागं ब्रह्मादिस्तम्बपर्यन्तं क्षेत्रज्ञविभागं चाभवदिति चोक्त्तम्; एवं सति तदेव परं ब्रह्म कृत्स्नं कार्यत्वेनोपयुक्त्तमित्यभ्युपगन्तव्यम्। अथ चिदंशः क्षेत्रज्ञविभागविभक्त्तः, अचिदंशश्चाकाशादिविभागविभक्त्त इत्युच्यते, तदा \"सदेव सोम्येदमग्र आसीत् एकमेवाद्वितीयम्\" \"ब्रह्मैकमेव आत्मैक एव\" इत्येवमादयः कारणभूतस्य ब्रह्मणो निरवयवत्ववादिनः शब्दाः कुप्येयुः-बाधिता भवेयुः। यद्यपि सूक्षमचिदचिद्वस्तुशरीरं ब्रह्म कारणम्, स्थूलचिदचिद्वस्तुशरीरं ब्रह्मकायर्मित्यभ्युपगम्यते; तथापि शरीर्यंशस्यापि कार्यत्वाभ्युपगमादुक्त्तदोषो दुर्वारः, तस्य निरवयवस्य बहुभवनं च नोपपद्यते। कार्यत्वानुपयुक्त्तांशस्थितिश्च नोपपद्यते। तस्मादसमञ्जसमिवाभाति। अतो ब्रह्मकारणत्वं नोपपद्यते॥ इत्याक्षिप्ते समाधत्ते - तुशब्द उक्त्तदोषं व्यावर्तयति। नैवमसामञ्जस्यम्; कुतः ? श्रुतेः- श्रुतिस्तावन्निरवयवत्वं ब्रह्मणस्ततो विचित्रसर्गं चाह, श्रौतेऽर्थे यथाश्रुति प्रतिपत्तव्यमित्यर्थः। ननु च श्रुतिरपि अग्निना सिञ्चेदितिवत्परस्परान्वयायोग्यमर्थं प्रतिपादयितुं समर्था; अत आह- शब्दमूलत्वादिति। शब्दैकप्रमाणकत्वेन सकलेतरवस्तुविसजातीयत्वादस्यार्थस्य विचित्रशक्त्तियोगो न विरुध्यत इति न सामान्यतो दृष्टं साधनं दूषणं वा अर्हति ब्रह्मा। किञ्च, एवम्- वस्त्वन्तरसम्बन्धिनो धर्मस्य वस्त्वन्तरे चारोपणे सति, अचेतने घटादौ धर्मास्तद्विसजातीये चेतने नित्ये आत्मन्यपि प्रसज्यन्ते। तदप्रसक्त्तिश्च भावस्वभाववैचित्र्यादित्याह- विचित्राश्च हीति। यथा अग्निजलादीनामन्योन्यविसातीयानामोष्ण्यादिशक्त्तयश्च विसजातीया दृश्यन्ते; तद्वल्लोकदृष्टविसजातीये परे ब्रह्मणि तत्रतत्रादृष्टः सहस्रशः शक्त्तयस्सन्तीति न किञ्चिदनुपपन्नम्। यथोक्त्तं भगवता पराशरेण \"निर्गुणस्याप्रमेयस्य शुद्धस्याप्यमलात्मनः। कथं सर्गादिकर्तृत्वं ब्रह्मणोऽभ्युपगम्यते\"। इति सामान्यदृष्टया परिचोद्य \"शक्त्तयः सर्वभावानामचिन्त्यज्ञानगोचराः। यतोऽतो ब्रह्मणस्तास्तु सर्गाद्या भावशक्त्तयः। भवन्ति तपतां श्रेष्ठ पावकस्य यथोष्णता\" इति। श्रुतिश्च \"किं स्विद्वनं क उ स वृक्ष आसीद्यतो द्यावापृथिवी निष्टतक्षुः। मनीषिणो मनसा पृच्छतेदुतद्यदध्यतिष्ठद्भुवनानि धारयन्। ब्रह्म वनं ब्रह्म स वृक्ष आसीद्यतो द्यावापृथिवी निष्टतक्षुः। मनीषिणो मनसा विब्रवीमि वो ब्रह्माध्यतिष्ठद्भुवनानि धारयन्\" इति। सामान्यतो दृष्टं चोद्यं सर्ववस्तुविलक्षणे परे ब्रह्मणि नावतरतीत्यर्थः॥ \nइतश्च - स्वपक्षेप्रधानादिकारणवादे लौकिकवस्तुविसजातीयत्वाभावेन प्रधानादेर्लोकदृष्टा दोषास्तत्र भवे युरिति सकलेतरविलक्षणं ब्रह्मैव कारणमभ्युपगन्तव्यम्। प्रधानं च निरवयवम्; तस्य निरवयवस्य कथमिव महदादिविचित्रजगदारम्भ उपपद्यते। सत्त्वं रजस्तम इति तस्यावयवा विद्यन्त इति चेत् तत्रेदं विवेचनीयम् किं सत्त्वरजस्तमसां समूहः प्रधानम्; उत सत्त्वरजस्तमोभिरारब्धं प्रधानम् ? अनन्तरे कल्पे प्रधानं कारणमिति स्वाभ्युपगमविरोधः, स्वाभ्युपेतसङ्खयाविरोधश्च। समूहपक्षे च तेषां निरवयवत्वेन प्रदेशभेदमनपेक्ष्य संयुज्यमानानां न स्थूलद्रव्यारम्भकत्वसिद्धिः। परमाणुकारणवादेऽपि तथैव अणवो हि निरंशाः निष्प्रदेशाः प्रदेशभेदमनपेक्ष्य परस्परं संयुज्यमाना अपि न स्थूलकार्यारम्भाय प्रभवेयुः। सकलेतरवस्तुविसतीया परा देवता सर्वक्तयुपेता च। तथैव परां देवतां दर्शयन्ति हि श्रुतयः \"पराऽस्य शक्त्तिर्विविधैव श्रूयते स्वाभाविकी ज्ञानबलक्रिया च\" तथा \"अपहतपाप्मा विजरो विमृत्युर्विशोकोविजिघत्सोऽपिपासः\" इति सकलेतरविसजातीयतां परस्या देवतायाः प्रतिपाद्य \"सत्यकामः सत्यसङ्कल्पः\" इति सर्वशक्त्तियोगं प्रतिपादयन्ति। तथा \"मनोमयः प्राणशरीरो भारूपः सत्यकामः सत्यसङ्कल्प आकाशात्मा सर्वकर्मा सर्वकामः सर्वगन्धः सर्वरसः सर्वमिदमभ्यात्तो अवाक्यनादरः\" इति च।\nयद्यप्येकमेव ब्रह्म सकलेतरविलक्षणं सर्वशक्त्ति; तथापि \"न तस्य कार्यं करणं च विद्यते\" इति करणविरहिणस्तस्य न कायर्ारम्भः सम्भवतीति चेत्; तत्रोत्तरम्- \"शब्दमूलत्वात्\" \"विचित्राश्च हि\" इत्युक्त्तम्। शब्दैकप्रमाणकं सकलेतरविलक्षणं तत्तत्करणविरहेणापि तत्तत्कार्यसमर्थमित्यर्थः। तथा च श्रुतिः \"पश्यत्यचक्षुः स शृणोत्यकर्णः। अपाणिपादो जवनो ग्रहीता\" इत्येवमाद्या।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.1.9 कृत्स्नप्रसक्त्यधिकरणम्\nकृत्स्नप्रसक्तिर्निरवयवत्वशब्दकोपो वा। ब्रह्मणो जगत्कारणत्वं सम्भवति नेति संशयः। न सम्भवतीति पूर्वपक्षः, निरवयवस्य ब्रह्मणो जगदुपादानत्वे कृत्स्नस्य ब्रह्मणो जगदाकारेणोपयोगप्रसङ्गात्। तत्परिजिहीर्षया सावयवत्वाभ्युपगमे, \"सदेव सोम्येदमग्र आसीदेकमेवाद्वितीयमि\"त्यादिः कारणावस्थायां निरवयवत्ववाचिशब्दो बाध्येत। यद्यपि सूक्ष्मचिदचिद्वस्तुशरीरं ब्रह्म कारणं, स्थूलचिदचिद्वस्तुशरीरं ब्रह्म कार्यमित्यभ्युपगम्यते; तथापि शरीरांशस्यापि कार्यत्वाभ्युपगमात् कृत्स्नप्रसक्तिर्निरवयवत्वशब्दकोपो(बाधो) वा। राद्धान्तस्तु - सकलेतरविसजातीयं श्रुत्येकसमधिगम्यं सर्वशक्तियुक्तं ब्रह्म निरवयवमपि कार्यं च भवति अन्यच्च भवतीति परिमितशक्तिवस्तुचोद्यं न तत्र प्रसज्यते। यथा जातिवादिनो जातिरेकैवामूर्ताखण्डमुण्डादिष्वत्यन्तविलक्षणेषु अनन्तेष्वपि परिसमाप्यैव वर्तते, न तत्रेतरवस्तुचोद्यमिति। अतो ब्रह्मणः जगत्कारणत्वं सम्भवत्येव। सूत्रार्थस्तु - कृत्स्नप्रसक्तिर्निरवयवत्वशब्दकोपो वा - ब्रह्मकारणत्वे कृत्स्नस्य ब्रह्मणः कार्यत्वेनोपयोगप्रसङ्गः, निरवयवत्वात् । सावयवत्वे निरवयवत्वशब्दकोपो वा, निरवयवत्ववादिशब्दबाधप्रसङ्ग इत्यर्थः॥ \nश्रुतेस्तु शब्दमूलत्वात्। तुशब्दः पक्षव्यावृत्त्यर्थः। श्रुतेः - श्रुतिप्रामाण्यान्नैवं प्रसज्यते। शब्दमूलत्वात्, शब्दैकमूलत्वेन सकलेतरविसजातीयत्वादित्यर्थः॥ \nआत्मनि चैवं विचित्राश्च हि। आत्मनि चैवं - जीवात्मन्यचेतनधर्माप्रसक्तिश्चैवम्, अचेतनविसजातीयत्वादेवेत्यर्थः। विचित्राश्च हि - अचेतनेषु च विसजातीयेष्वग्निजलादिषु विचित्रा हि शक्तयो दृश्यन्ते । एवं परमात्मनश्चेतनाचेतनविसजातीयस्य विचित्राश्शक्तय उपपद्यन्ते॥ \nस्वपक्षदोषाच्च। प्रधानादिकारणपक्षे दोषाच्च ब्रह्मैव जगत्कारणम् । तत्र हि लौकिकवस्तुसजातीयत्वेन प्रधानादेरुक्तदोषोऽन्ये च प्रसज्येरन्॥ \nसर्वोपेता च तद्दर्शनात्। न केवलं सकलेतरविसजातीयत्वेन सर्वशक्त्युपेता परा देवतेत्युच्यते; तद्दर्शनाच्च, सर्वशक्तियोगश्रुतेरित्यर्थः। दर्शयतीति दर्शनं श्रुतिः । दर्शयति च श्रुतिस्सर्वशक्तियोगं, \"पराऽस्य शक्तिर्विविधैव श्रूयत\" इत्यादिका॥ \nविकरणत्वान्नेति चेत्तदुक्तम् । उक्तस्यार्थस्य द्रढिम्ने चोद्यपूर्वकं पूर्वोक्तं स्मारयति । विकरणत्वात् - करणविरहितत्वाद्ब्रह्म न कारणमिति चेत्, \"न तस्य कार्यं कारणं च विद्यत\" इति हि श्रूयते । तदुक्तम् - अत्र यद्वक्तव्यं तत्पूर्वमेवोक्तं, \"शब्दमूलत्वात्\", \"विचित्राश्च ही\"ति । अयमेव परिहारः - शब्दैकमूलत्वेन सकलेतरविसजातीयत्वाद्ब्रह्मणः, विसजातीयानां च शक्तिवैचित्र्यस्य लोकदृष्टत्वात्सर्वमुपपन्नमित्यर्थः॥ इति कृत्स्नप्रसक्त्यधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.1.9 कृत्स्नप्रसक्त्यधिकरणम्\nचिदचिद्वस्तुशरीरकं ब्रह्मैव कार्यकारणावस्थमिति ह्युक्तम् । तत्र ब्रह्मणः शरीरिणो निरवयवत्वेन कृत्स्नस्य ब्रह्मणः कार्यत्वेनोपयोगप्रसक्तिः । कार्यावस्थायामप्यंशान्तरेणावस्थितमिति' च पक्षे निरवयवत्व शब्दकोपः स्यात् । अतो ब्रह्म न कारणम् ॥\nपरिहरति-श्रुतेस्तु शब्दमूलत्वात् ॥ २७ ॥ श्रुतिप्रामाण्यान्नैवं प्रसज्यते । शब्दैकप्रमाणकत्वाद्ब्रह्मस्वरूपस्य सकले- तरप्रमाणावगतवस्तुविसजातीयत्वेन तत्रादृष्टशक्तियोगों ब्रह्मणो न विरुद्धः । अतः कार्यत्वेन कारणत्वेन च परिपूर्णस्यैवावस्थानं संभवति, यथा जाति- वादिनां जाते: खण्डमुण्डादिषु ॥\nजीवात्मनि चाचिद्धर्मविरोधिधर्मयोगो विसजातीयशक्तित्वादेव । अग्निजलादयोऽप्यचिद्विशेषा अन्योन्यविलक्षणा नियतशक्तयो विचित्रा दृश्यन्ते॥\nकृत्स्नप्रसक्त्यादि दोषो निरवयवेऽचित्सजातीये प्रधान एवेति ब्रह्मैव कारणम् ॥\n'परास्य शक्तिर्विविधैव श्रूयते \" इति श्रुतेः सर्वेशक्तियोगश्च देवताया अवगम्यते ॥\n\"न तस्य कार्ये करणं च विद्यते \" इति ब्रह्मणो विकरणत्वात् कारणत्वं नेति चेत्, तस्योत्तरं शब्दैकमूलत्वेन विसजातीयत्वादिति पूर्व- सूत्रोक्तमेव ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.1.9 कृत्स्नप्रसक्त्यधिकरणम्\n॥ कृत्स्नप्रसक्त्तिर्निरवयवत्वशब्दकोपो वा ॥ दृष्टान्ततयोपन्यस्तस्य क्षीरजलादेः सावयवत्वं दृष्टम् तद्वद्ब्रह्मणोऽपि सावयवत्वम्, निरवयवत्वे कृत्स्नप्रसक्त्तिर्वा स्यादिति शङ्कया सङ्गतिः । किं ब्रह्मणो जगत्कारणत्वं सम्भवति नेति । तदर्थं किं ब्रह्मणो जगदाकारेण कार्यत्वे निरवयवत्वश्रुतिर्बाध्यते नेति । तदर्थं किं सर्वशक्त्तियोगो युज्यते नेति । यदा न युज्यते तदा निरवयवत्वश्रुत्यबाधात् कारणत्वसम्भव इति । सदेवेत्यादि - एकमेवाद्वितीयमित्यनन्तरवाक्यं प्रसिद्धत्वादनुदाहृतमप्यर्थतउपात्तम् । तत्रैकशब्दत्ववयवतोऽपि विभागासहः, यावद्बाधं हि सङ्कोचः, इह तदभावादसङ्कुचितमेकपदं विभागसहमिति भावः । एकशब्दसिद्धं निरवयवत्वं ब्रह्मण इति ज्ञापनार्थं सदेवेति वाक्यमुपात्तम् । इदं वा इति - अत्र नैव किञ्चनासीदिति देवादिप्राणिजाताभाव उच्यते । अत्रापि \"न द्यौरासीन्न पृथिवी\" इत्यादिकमपि प्रतीकग्रहणेनोपात्तं भवति, द्युपृथिव्यादिजगदवयवाभावकथनान्निरवयवत्वसिद्धिरिति भावः । आत्मा वा इदमिति - अत्राप्येकशब्दोऽवयवतोऽपि विभागासहः । उदाहृतवाक्यानामर्थमाह - इत्यादिष्विति । आदिशब्दात् \"निष्कलं निष्क्रिय\"मित्यादिर्गृह्यते । एकमेवेति व्याख्येयपदम्, निरवयवमिति व्याख्यानम् । उदाहृतश्रुत्यर्थफलितमाह कारणावस्थायामिति । निरवयवत्वस्य कारणवाक्यप्रतिपन्नत्वात् कारणावस्थायां चिदचिद्विभागाभावसिद्धिरित्यर्थः। विरोधं दर्शयितुमाह - तदविभागमिति । एकं निरवयवमविभागमित्यन्वयक्रमः । वेदान्तेष्वेकशब्देन प्रतिपादितत्वान्निरवयवम्; अतो निरस्तचिदचिद्विभागमित्यर्थः । सिद्धान्तिना अनभ्युपगतेऽप्यापातप्रतीते स्वरूपैक्यपक्षे दूषणमाह एवं सतीति । तत्रांशभेदेन परिहारं शङ्कते - अथेति । सौत्रंपदमाख्यातरूपेण दर्शयति - कुप्येयुरिति । मुख्यार्थायोगाद्य्वचष्टे - बाधिता भावेयुरिति । बाधफलभूतकोपशब्देन बाध उपचरित इति भावः । यद्यपीति - एकशरीरे शरीर्यंशः परिसमाप्त इति नान्यत्र स्यादित्यर्थः ।\n॥ श्रुतेस्तु शब्दमूलत्वात् ॥ श्रुतेस्त्विति सूत्रखण्डं व्याचष्टे- तुशब्द इत्यादिना । खण्डान्तरं शङ्कया अवतारयति - ननु चेति । शब्दमूलत्वादिति - अग्निना सिञ्चेदित्यादिषु सेचनसाधनतानर्हत्वं धमिर्णः प्रत्यक्षसिद्धम्, अतो न तदर्हत्वं वाक्यं प्रतिपादयति । प्रमाणान्तरागोचरस्य तु धर्मिणो विलक्षणत्वं शास्त्रेण प्रतिपन्नमिति विलक्षणधर्मिणो विलक्षणधर्मयोगो न विरुद्ध इत्यर्थः । सामान्यतो दृष्टमिति - लोके द्रव्यादग्निरनुप्ण इतिवद्येन केनचिदाकारेण यस्य कस्यचित्साहचर्यमात्रदर्शनेन तत्सामान्याद्यत्साधनं दूषणं वा क्रियते न तदर्हतीत्यर्थः ।\n॥ आत्मनि चैवं विचित्राश्च हि ॥ उक्त्तस्फुटीकरणायाह- यथोक्त्तमिति । पुराणवचनस्य स्फुटार्थत्वात् पूर्वोपादानम् । वचनद्वयमध्यगतस्य परिचोद्येतिपदस्य यथोक्त्तमिति पूर्वेणान्वयः । पुराणश्रुतिवचनयोरर्थमाह - सामान्यत इति । ॥\nस्वपक्षदोषाच्च ॥ दर्शनानुगणमनुमीयमानस्यैव लोकदृष्टप्रसङ्ग इत्यर्थः । स्वाभ्युपगमविरोधः- प्रधानस्य परमकारणत्वासिद्धेः । सङ्खया विरोधश्चतुविंशतितत्त्वाधिक्यात् । प्रदेशभेदमनपेक्ष्य संयुज्यमानानामिति - असंयुक्त्तप्रदेशभेदरहितसंयोगवतामित्यर्थः । लोके हीष्टकादयः पूर्वपूर्वासंयुक्त्तैः प्रदेशैः संयुज्यमानाः पृथुकार्यारम्भका दृष्टा इत्यर्थः ।\n॥ सर्वोपेता च तद्दर्शनात् ॥ श्रुत्या निरवयवत्वकार्यत्वप्रतिपादनात् तदनुगुणशक्त्तियोगः कल्प्यः, धर्मिवैनात्यं च\nकल्प्यमित्युक्त्तम्; इदानीं धर्मिवैलक्षण्यविलक्षणधर्मयोः कण्ठोक्त्तिः प्रदर्शितेति भेदः । अपहतपाप्मेत्यादिना धर्मिवैलक्षण्यसिद्धिः, एवं धर्मिवैलक्षण्याद्धर्मवेलक्षण्यकल्पनादपि सर्वशक्त्तित्वकार्येण सत्यसङ्कल्पत्वेन विलक्षणशक्त्तिप्रतीतिरासन्नेत्यभिप्रायेणाह - सत्यकामः सत्यसङ्कल्प इति ।\n॥ विकरणत्वान्नेति चेत्तदुक्त्तम् ॥ उपसंहारदर्शनादिति सूत्रे परिकराभावेऽपि सङ्कल्पमात्रेण सृष्टयुपपत्तिरुक्त्ता, अत्र तु दण्डचक्रादिपरिकरनिरपेक्षस्यापि करणकलेवरापेक्षा दृष्टेति शङ्का परिह्रियत इति विशेषः । न तस्येति वाक्ये कार्यशब्देन शरीरमुच्यते, करणम्- इन्द्रियम् । सूत्रे भाष्ये च करणशब्दः कार्यस्य शरीरस्याप्यु\nपलक्षणार्थः । अत्र मृषावादिन आहुः- निरवयवं ब्रह्म एकदेशेन कार्योपयुक्त्तं चेति व्याहतम्, अतस्तदुभयं न शास्त्रेण शक्यप्रतिपादनम्,शब्दस्याकाङ्क्षा सन्निधियोग्यतापेक्षाप्रतिपादनात्; अतः परमार्थरूपेण निरवयवस्य सावयवत्वमविद्याकल्पितरूपभेदेनेति वाच्यम्; न हि चन्द्रद्वित्वाभावेऽपि चन्द्रो बहुधा विभज्यते इति । अत्रोच्यते- तत्र तावच्छब्दमूलत्वादिति सूत्राननुगुणत्वम् तदा मिथ्यात्वादिति हि वक्त्तव्यम्; प्रपञ्चमिथ्यात्वगोचरशब्दो विवक्षित इति चेन्न; \"नात्मा श्रुतेः\" \"शब्दविशेषात् अनावृत्तिः शब्दात्\" इतिवदत्रापि मिथ्याविषयत्वाप्रतीतेः प्रपञ्चमिथ्यात्वविषयस्य कस्यचिदपि वाक्यस्याभावाच्च । किञ्च अविद्याकल्पितरूपेण सावयवं ब्रह्मेति ननूक्त्तं भवद्भिः । अविद्या किं ब्रह्मैकदेशाश्रया तदेकदेशे कार्यं कल्पयति । उत कृत्स्नब्रह्मणि ? आद्ये सावयवत्वप्रसङ्गः । द्वितीये अविद्यानिर्मुक्त्तब्रह्मासम्भवः । ततश्च सुषुप्तौ सत्सम्पत्तिः द्रष्टव्यत्वमिन्द्रियागोचरत्वम् \"अतो ज्याया\" नित्यादिकमनुपपन्नं स्यात्, विकृतेन ब्रह्मणा नित्यसम्पन्नत्वात् तस्यैन्द्रियिकत्वात्, अतो ज्यायस्त्वाभावाच्चेति भवद्भिरेवोक्त्तम् । यदेव ब्रह्म काल्पनिकरूपेण कारणं तदेव परमार्थतोऽविद्यानिर्मुक्त्तमिति चेत्- परमार्थतोऽविद्यानिर्मुक्त्तत्वं नाम किं निवृत्ताविद्यत्वम् ? उत अनिवृत्तस्याप्यविद्यासंसर्गस्यापरमार्थत्वम् ? प्रथमे च किं ब्रह्मस्वरूपे क्वचिदविद्याविरहः ? उत सर्वत्र ? आद्ये सावयवत्वम् । इतरत्र संसारभ्रमानवभासप्रसङ्गः । प्रथमविकल्पे द्वितीयशिरसि चापरगार्थभूतोऽविद्यासंसर्गः किं ब्रह्मणि क्वाचित्कः ? उत सार्वत्रिकः ? आद्ये सावयवत्वम्, द्वितीये कृत्स्नप्रसक्त्तिरङ्गीकृता स्यात्, कृत्स्नस्य ब्रह्मणोऽविद्यातिरोहितत्वात् । परमार्थभूतोऽविद्यायोगो नास्तीति चेत् न तावताऽविद्यानिर्मुक्त्तब्रह्मसिद्धिः, अविद्यायोगो यादृशोऽभिमतः तादृशस्यानिवृत्तत्वात्, यथा स्वप्नदृष्टापरमार्थपङ्कसंसर्गाभावेन जाग्रद्दशायां परमार्थपङ्कलिप्तो न लिप्तो न भवति । किभ्च किमविद्याकल्पितरूपमित्यविद्याविशिष्टं ब्रह्म विवक्षितम् ? उत तदुपलक्षितम् ? उत त्रिगुणात्मकं प्रधानम् अविद्याकल्पितरूपम् ? इति विवक्षितम् । आद्ये विशेषणांशस्यैव सावयवत्वं स्यात् । तृतीये च प्रधान सावयवं परिणमते चेत् ब्रह्मणः कथं कारणत्वम् ? प्रकृतेर्ब्रह्माश्रयत्वेनेति चेत् तर्ह्यनादेरबाधितायास्तस्या अविद्याकल्पितत्वाभावेन प्रकृतिशरीरकं ब्रह्म वास्तवप्रपञ्चकारणमित्यभ्युपगमो वरम्, सकलप्रमाणन्यायानुपरोधित्वात् । ननु प्रकृतिविशिष्टस्य कारणत्वे विशेष्यांशस्यापि सावयवत्वं तिवन्मतेऽपि स्यात् । नैवम्; विशिष्टताङ्गीकारे विशेषणविशेष्ययोः स्वभाव्यवस्थादर्शनात् । शरीरविशिष्टस्य प्रवृत्तिहेतुत्वेऽपि शरीरात्मनोः स्वभाव्यवस्था हि दृश्यते । विशिष्टस्य कारणत्वमेव ह्यभ्युपगतम्, ननु सावयवत्वम्;\nतत्तु विशेषणांशस्यैव, अतो न कश्चिद्दोषः । आत्मनि स्वपनदर्शिनि स्वरूपानुपमर्देन विविधसृष्टिवन्मायाविनो हस्त्यादिसृष्टिवच्च ब्रह्मस्वरूपानुमर्देन अनेकाकारसृष्टिरिति \"आत्मनि चैवम्\" इति सूत्रव्याख्यानमप्ययुक्त्तम्, स्वप्नसृष्टिवाक्यस्य परमार्थविषयत्वात् । \"स हि कर्ता तस्मिन् लोकाः स्थिताः\" इति हि वाक्यशेषः, ततश्च परमात्मकारणत्वविमतौ तदेव दृष्टान्तत्वेन वक्त्तुमयुक्त्तम् । मन्त्रौषधादिभिः सृजतो मायाविनश्च हस्त्यादिकार्यं प्रत्युपादानत्वाभावात्सावयवत्वाच्च घटशरावादिकं प्रति कुलालादेरिव कर्तृत्वमात्रमिति निरवयवस्याकृत्स्नप्रसक्त्तौ दृष्टान्तत्वमनुपपन्नम् । यावदमिश्रास्तुभोक्त्तृभोग्यनियन्तृष्वन्यतमांशे कृत्स्नपरिसमाप्तेरितरांशद्वयासम्भव इति पूर्वपक्षं कृत्वा स्वतो निरवयवमपि सवर्शक्त्तियोगात् परिणामेन सावयवं बहु भवतीति सिद्धान्तयन्ति । तदयुक्त्तम्; एकस्य बीजस्य शक्त्तिमतः परिणामेन शाखापत्रपुष्पादिरूपेणेव प्रकृत्यादिरूपेण बहुभवने प्रकृतिपुरुषेश्वराणाम् अनादित्वनित्यत्वश्रुतिविरोधस्यावर्जनीयत्वात् सद्द्रव्यमात्रानादितया तेषामनादित्वे शाकापत्रपुष्पादीनामपि तथाऽनादित्वात्तैरविशेषप्रसङ्गः । परिणामानपेक्षानाद्यंशभेदे स्वस्तो निरवयवत्वं न स्यात् । निरवयवत्वश्रुतिरीश्वरांशविषयेति चेत्तर्हि जगदुपादानस्य ब्रह्मणः कृत्स्नप्रसक्त्तिनिरवयवत्वविरोधोऽपरिहृतः स्यात्, निरशंस्योपादानत्वाभावात्, एवं जीवानामपि प्रत्येकं निरवयवत्वे दोषः समानः भोक्त्रंशस्याप्युपादानत्वाभावात् प्रकृत्यंशस्य तदुभयविरोधपरिहारे प्रधानकारणवादे चोद्यं परिहृतं स्यात्, न तु ब्रह्मकारणवादे । किञ्च निरवयवत्वाकृत्स्नोप-योगविषयश्रुतिबलात् ब्रह्मणो विलक्षणत्वेऽपि निरवयवत्वमाकाशरूपरसादीनां निरवयवत्वादविलक्षणं सावयवतया परिणामप्रतिभटमित्युक्त्तदोषप्रसङ्ग इत्याशङ्कय निरवयवत्वमपि शब्दमूलत्वादपूर्वं ब्रह्मणस्सावयवतया परिणामार्हत्वानिवारकमिति व्याख्यातम् । तदप्ययुक्त्तम्; धर्मिवैलक्षण्ये सति विलक्षणधर्मासम्भवशङ्कानुदयात् । धर्मवैलक्षण्याभावे हि धर्मिवेलक्षण्यमेव न स्यात्, तस्माद्विलक्षणधर्मयोगे श्रुतेरिति प्रतिपादिते तदसम्भवशङ्कायां तत्सम्भवाय शब्दमूलत्वादिति धर्मिवैलक्षण्यप्रतिपादनमेव युक्त्तम् तथा सर्वोपेतेत्यधिकरणान्तरं च वर्णितम्, \"अशब्दमस्पर्शम्\" सर्वकर्मा सर्वकामः\" बहु स्याम्\" \"आसीनो दूरं व्रजति शयानो याति सर्वतः अनेजते कर्म सतो दवी यस्तद्धावतोन्यानत्येति तिष्ठन् पश्यत्यचक्षुः\" इत्यादि विरुद्धकार्याणां भ्रान्तिसिद्धत्वं पूर्वपक्षीकृत्यांशभेदेनोपपन्नानि\nतानि सत्यानि, तेषां च कार्याणां चक्षुःश्रोत्रपाणिपादादिसापेक्षत्वव्याप्तिभङ्गेन सर्वशक्त्तियोगोपपत्तेरिति सिद्धान्तितम् । तत्राधिकरणभेदोऽनुपपन्नः, सर्वोपेता चेति चशब्देन पूर्वसूत्रसाध्यस्यैवोपपादकत्वावगमात् प्रकृतसाध्यं प्रत्युपयोगितया पाश्चात्यसूत्रद्वयार्थस्य तादर्थ्यसम्भवाच्च, तत्सम्भवश्च फलफलिभावे दर्शितः । सर्वनामरूपोपेतत्वं च सर्वोपेतशब्दार्थ उक्त्तः, भाष्ये तु तदनुक्त्तिस्तस्योपपादकत्वाभावात् । निरवयवस्यापि सर्वकारणत्वे सर्वशक्तयन्वय एव ह्युपपादकः, नामरूपोपेतत्वं तूपपाद्यकोटिघटकम् । श्रुतिवाक्यं तु श्रुतेस्त्वित्यत्रैव विवक्षितम्; अत इह तदनुपादानम् । ॥ इति कृत्स्नप्रसक्तयधिकरणम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.1.9 कृत्स्नप्रसक्त्यधिकरणम्\n170. कृत्स्नं कार्यात्मना चेत् परिणमति परं नावशिष्येत किञ्चि-  \nद्यद्यंशान्निष्कलत्वश्रुतिविहतिरिदं स्याद्विशिष्टेऽपि तस्मिन्।  \nब्रह्मोपादानतैवं न घटत इति चेन्न स्वपक्षेषु साम्या-  \nत्तन्मानात्तद्गृहीतौ श्रुतिमितमिति तल्लोकवत् स्वीकुरुष्व॥\n171. संयोगाख्यं हि कार्यं विभुतदितरयोस्स्यादणूनाम्मिथो वा  \nकार्त्स्न्येनांशेन वा तद्विहतमिति वदन् शून्यवादे निमज्जेत्।  \nसांख्योऽपि प्राह विभ्वीं प्रकृतिमिति कथन्न्यूनसृष्टिस्ततस्स्या-  \nन्मायादिष्वेवमूह्यं निगमनिगदिता त्वक्षता पद्धतिर्नः॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.1.9 कृत्स्नप्रसक्त्यधिकरणम्\n17. कृत्स्नमित्यादि। कृत्स्नम्- कारणभूतं ब्रह्मवस्तु कृत्स्नमपि। कार्यात्मना परिणमति चेत्- एकैककार्यात्मना परिणमतीत्यङ्गीक्रियते चेत्। परम्- कार्यान्तरात्मना परिणामविषये। किञ्चित्- कोऽपि ब्रह्मवस्तुभागः। नावशिष्येत- अवशिष्टो न भवेत्। ततश्च कार्यान्तरात्मना परिणाम एव न स्यादिति भावः। अंशाद्यदि- ब्रह्मवस्त्वेकदेशेन परिणामो यदि। निष्कलत्वश्रुतिविहतिः- निरवयवत्वश्रुतीनां व्याकोपः स्यात्। इदम्- दूषणम्। विशिष्टेऽपि तस्मिन् स्यात्- चेतनाचेतनविशिष्टतयाङ्गीकृतेऽपि ब्रह्मणि स्यात्। एकस्मिन्नचेतनविशिष्टे चेतने ब्रह्मवस्तु कार्त्स्न्येनान्तर्यामि? उतैकदेशेन? आद्ये वस्त्वन्तरात्मत्वं न स्यात्, भागभेदेन चेत् सावयवत्वं स्यादिति दूषणस्य तुल्यत्वादिति भावः। एवं ब्रह्मोपादानता न घटत इति चेत्- उक्तदूषणेन ब्रह्मोपादानत्वं जगतो न युज्यत इति चेत्। न- नैतद्युक्तम्। स्वपक्षेषु साम्यात्- मायाविशिष्टं ब्रह्म कारणमिति शाङ्कराः, उपाधिविशिष्टमिति भास्करीयाः, शक्तिविशिष्टमिति यादवप्रकाशीयाः, एतेषु पक्षेषूक्तदूषणस्य साम्यात्। तन्मानात् तद्गृहीतौ- मायोपाधिशक्तिविशिष्टब्रह्मप्रतिपादकप्रमाणाभासबलात् तादृशब्रह्मस्वीकारे। श्रुतिमितम्- अनेकश्रुतिप्रतिपन्नम्। लोकवत्- सर्वलोकानुकूलम्। तदपि- चेतनाचेतनविशिष्टं ब्रह्मापि। स्वीकुरुष्व- अङ्गीकुरु। पक्षान्तराणि प्रत्यक्षप्रमाणविरुद्धत्वात् स्वीकर्तुमयोग्यानि, अस्मत्पक्षस्तु लोकवेदाविरुद्धत्वात् स्वीकर्तुं योग्य इति भावः।18. संयोगाख्यमित्यादि। विभुतदितरयोरणूनां मिथो वा संयोगाख्यं कार्यं स्याद्धि- ईश्वरपरमाण्वोः परमाणूनामन्योन्यं वा संयोगनामकं कार्यं भवेत् खलु, परमाणुद्वयसंयोगाद्द्व्यणुकादिसृष्टिरिति जगत्कर्तेश्वरः स्वयं विभुरेव परमाणुभिस्संयुज्य तानधितिष्ठतीति च वैशेषिकाणां प्रक्रिया। तस्यामीश्वरपरमाण्वोः परमाण्वोर्मिथश्च संयोगाख्यं कार्यं प्रसिद्धं खलु। तत्- ईश्वरपरमाणुसंयोगाख्यं\" परमाणुद्व्यसंयोगाख्यं वा कार्यम्। कार्त्स्न्ये वा- कृत्स्नस्वरूपेणेति वा। अंशेन वा- एकदेशेनेति वा अङ्गीकारेऽपि। विहतम्- विरुद्धम्। कार्त्स्न्येन परमाण्वीश्वरसंयोगे तयोस्तुल्यपरिमाणत्वप्रसङ्गः, तथाच परमाणुरीश्वरवत् विभुः स्यात्, विभुरीश्वरो वा परमाणुवदणुरेव स्यात्। एकदेशेन संयोगे द्वयोरपीश्वरपरमाण्वोस्सावयवत्वप्रसङ्गः। एवं परमाणुद्वयस्यापि कार्त्स्न्येन संयोगे परमाण्वोरन्योन्यं\" स्वरूपे निमज्जनादधिकपरिमाणद्व्यणुकादिकार्यं नारभ्येत्। एकदेशेन चेत् सांशत्वप्रसङ्ग इति भावः। इति वदन्- इति माध्यमिकेन कणादपक्षदूषणायोक्तं\" दूषणं काणादो वेदान्तिनं प्रति वदन्। सून्यवादे निमज्जेत्- माध्यमिकपक्षे निमज्जेत्। स्वपक्षे विद्यमानं दूषणं नान्यस्मै प्रयोज्यं\" तत्परिहारतत्सह्यतयोस्तुल्यत्वादिति भावः। साङ्ख्योऽपि- कापिलतन्त्रनिष्ठोऽपि। इति- एवमेव। प्रकृतिं विभ्वीं प्राह- विश्वस्रष्ट्रीं\" मूलप्रकृतिं विभ्वीं प्राह। न्यूनसृष्टिस्ततः कथं स्यात्- कृत्स्नैकदेशसंयोगविकल्पमूलक दूषणस्य प्रकृतिविषयेऽपि तुल्यत्वात् अपरिमितात् प्रधानद्रव्यात् परिमितजगत्सृष्टिः कथमुपपद्येतेति भावः। मायादिषु- मायोपाधिशक्तिष्वपि शङ्कराद्यङ्गीकृतासु। एवम्- उक्तरीत्या दूषणम्। ऊह्यम्- स्वयमेव विचिन्त्यम्। नः पद्धतिस्तु- अस्माकं सिद्धान्तरीतिस्तु। निगमनिगदिता- क्षरं प्रधानममृताक्षरं\" हरः क्षरात्मानावीशते देव एकः इत्यादिपरस्सहस्रश्रुतिप्रतिपादितत्वात्। अक्षता- दुषणानर्हा। धर्मिग्राहकप्रमाणबाधितत्वात् दूषणं\" न तत्र लगतीति भावः॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.1.9 कृत्स्नप्रसक्त्यधिकरणम्\nयदि क्षीरद्दष्टांतेन ब्रह्मणोजगद्भावापत्तिः, तर्हि कार्त्स्न्येन क्षीरस्य दधिभाववत् ब्रह्मणोऽपि कार्त्स्न्येन जगद्भाव आपद्येतेति आक्षेपिकी सङ्गतिः। पूर्वपक्षस्तु- क्षीरं दध्याकारेणेव ब्रह्म कार्त्स्न्येन जगदाकारेण परिणमते, उत अग्निसंयुक्तैकभागोजतुपिंडोमुद्रिकाद्युपयुक्तैकदेशेनेव तत्तत्कार्योपयुक्तैकदेशेन परिणमते। नाद्यः। कृत्स्नस्य जगद्भावापत्त्या ब्रह्मावशेषाभावप्रसङ्गात्। न च सूक्ष्मचिदचित्प्रपञ्चविशिष्टं ब्रह्म कारणं, स्थूलचिदचित्प्रपञ्चविशिष्टं ब्रह्म कार्यामिति पक्षे नब्रह्मानवशेषदोषप्रसङ्गः, कार्यरूपतया ब्रह्मावस्थानादिति वाच्यम्। इदानीं कारणरूपेणापि ब्रह्मणस्सत्त्वस्य वक्तव्यत्वात्। अन्यथा कारणस्य ब्रह्मणस्सार्वदिकसत्ताबोधकानां तत्साक्षात्कारोपायविद्याविधायकानांच वाक्यानामानर्थक्यप्रसङ्गात्। सर्वोपादानस्य ब्रह्मणश्चिदचिद्रूपविशेषणांशेऽपि कारणत्वस्य वक्तव्यतया तत्र कृत्स्नस्य ब्रह्मण एककार्यात्मना परिणामे कार्यान्तरात्मना परिणामः\" कारणब्रह्मावशेषश्च न स्यादिति दूषणस्य वज्रलेपायमानत्वाच्च। तस्मादाद्यः पक्षो न युक्तः। नापि द्वितीयः। निरवयवस्यैंकदेशेन परिणामायोगात् सावयवत्वमिष्यतामिति चेन्न। 'निष्कलं निष्क्रियं शांत'मित्यादिनिरवयवत्व श्रुतिव्याकोपप्रसङ्गात्। तस्माद्ब्रह्म जगदुपादानमित्येतन्नयुक्तमिति॥ सिद्धांतस्तु- नैवं शङ्कावकाशोऽस्ति। निरवयवमेव ब्रह्म जगदाकारेण परिणमते। स्वयञ्च यथापूर्वं परिपूर्णमवतिष्ठत इति श्रुत्यैव मुखतः प्रतिपादनात्। न च श्रुतिप्रतिपन्नोऽर्थः कुतर्केणोपनयमर्हति। 'नैषा तर्केण मतिरापनेये'ति श्रुतिः। ननु श्रुतिरपि ग्रावप्लवनादिवत् प्रमाणांतरविरुद्धं\" प्रतिपादयितुं नशक्तोतीति चेत्, न। ब्रह्मणश्शब्दैकबोध्यत्वेन तद्वैलक्षण्यात्। प्रत्यक्षादियोग्येह्यर्थे तद्विरुद्धं श्रुतिरपि न बोधयति। श्रुत्येकगम्यस्त्वर्थो यथा श्रुत्येव सिध्यति। न तु तद्विषयत्वायोग्येन प्रमाणांतरेण बाधितुं शक्यम्। न हि रूपसाधनाक्षमस्य श्रोत्रस्य तद्बाधकत्वमस्ति। किंच जीवात्मन्यचिद्धर्मविलक्षणाः कर्तृत्वभोक्तृत्वादयोऽभ्युपेयन्ते। एवं परमात्मनि चिदचिद्धर्मविलक्षणा धर्माः कुतो न स्युः। लोकेऽग्निजलादयोऽपि औष्ण्यशैत्यादिभिर्विचित्रा दृश्यन्ते। न खलु ते परस्परदृष्टांतेन परस्परविलक्षणधर्मशून्यास्स्वीक्रियन्ते। न च 'जातिर्व्यक्तौ नांशेन वर्तते निरवयवत्वात्। नापि परिसमाप्य वर्तते। व्यक्त्यन्तरे तदभावप्रसङ्गा'दिति कृत्स्नैकदेशवृत्तिविकल्पेन जातेर्व्यक्तौ वृत्तिर्निराक्रियते। स्वपक्षे च सांख्यस्य तुल्यमिदं दोषापादनम्, निरवयवं प्रधानं कथमिव महदादिविचित्रकार्यारम्भकमिति। सत्वरजस्तमांसि तस्यावयवास्सन्तीति चेन्न। प्रधानातिरिक्तानां तेषां तदवयवानमभ्युपगमे तत्त्वानां चतुर्विंशतिसंख्याविरोधात्, तेषामपि कृत्स्नैकदेशविकल्पेन महदहङ्काराद्यारम्भकत्वायोगाच्च। परमाण्वादिकारणवादिनामपि कृत्स्नैकदेशसंयोगादिविकल्पैर्द्व्यणुकाद्यारंभायोगाच्च। तस्मात् कल्प्यमपि प्रधानं कृत्स्नैकदेशवृत्तिविकल्पागोचरं मन्यमानस्य श्रुतिसिद्धे ब्रह्मणि का तद्गोचरत्वप्रत्याशा।किञ्च श्रुतिवशादिव सर्वशक्त्युपेतत्वादपि ब्रह्मणो निरवयवस्यापि विचित्रजगदाकारेण परिणामो घटते। सर्वशक्त्युपेतं हि ब्रह्म। 'परऽस्य शक्तिर्विविधैव श्रूयत' इत्यादिदर्शनात्। अल्पशक्तिमतामपि प्रपञ्चान्तर्गत चिदचितामतर्कणीया विविधा वैचित्री दृश्यते। सर्वशक्तिमतस्सा कथं न भवेत्। ननु शक्तिमतामपि करणकलेबरापेक्ष एव शक्त्युन्मेषो दृष्टः। अतस्तदनपेक्षं सदपि सर्वशक्तिमत्त्वमध्ययनानपेक्षं धीशक्तिमत्त्वामिवाप्रयोजकमिति चेत्- अत्रोत्तरमुक्तमेव। शब्दैकप्रमाणकं वस्तु यताशब्दमेव ग्राह्यम्। न तु लोकदृष्टकारणविरहेण प्रत्याख्यातुं शक्यम्। तथैव च श्रुत्तिः- 'अपाणिपादो जवनो गृहीता पश्यत्यचक्षुस्सश्रृणोत्यकर्णः। न तस्य कार्यं करणंच विद्यते न तत्समश्चाभ्यधिकश्च दृश्यते। परास्यशक्तिर्विवधैव श्रूयते स्वाभाविकी ज्ञानबलक्रियाचे'ति। अतश्श्रुत्या श्रुतिदर्शितयुक्त्युपोद्बलितया निरवयवमपि ब्रह्म जगदाकारेण परिणमते, तथैव परिपूर्णमतिष्ठते चेति युक्तमेव॥ संग्रहकारिके॥ कृत्स्नं यदि परिणमते ब्रह्म तदा नावशिष्येत। नांशेन निरंशत्वाद्विशिष्टपक्षेऽपि तुल्यमिदम्॥ एतादृशाः प्रधाने परमाण्वादौ च दोषास्स्युः। न ब्रह्मणि श्रुतिशतप्रतिपन्ने विविधशक्तियुते॥ इति कृत्स्नप्रसक्त्याधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.1.9 कृत्स्नप्रसक्त्यधिकरणम्\nदृष्टांततयोपन्यस्तस्य क्षीरजलादेस्सावयवत्वदर्शनात् तद्वद्ब्रह्मणोपि सावयवत्वं स्यात्, निरवयवत्वे कृत्स्नप्रसक्तिर्वा स्यादिति शङ्कयासंगतिः। कारणावस्थायां निरस्तचिदचिद्विभागतया निरवयवमेव ब्रह्म कार्यावस्थायां 'बहुस्या'मिति सङ्कल्प आकाशवाय्वाद्यचिद्विभागं ब्रह्मादिस्तंबपर्यन्त क्षेत्रज्ञविभागं चाभवदित्युक्तं। एवंसति परं ब्रह्म कृत्स्नं कार्यत्वेनोपयुक्तमित्यंगीकार्यम्। यदि ब्रह्मणि अंशभेदं\" परिकल्प्य चिदंशस्य क्षेत्रज्ञविभागविभक्तत्वं, अचिदंशस्याकाशादिविभागविभक्तत्वं परिकल्प्यते, तदा कारणीभूतस्य ब्रह्मणो निरवयवत्ववादिनीनां श्रुतीनां बाधितार्थकत्वं स्यात्। यदि सूक्ष्मचिदचिच्छरीरक\" ब्रह्मणः कार्यत्वमित्यभ्युपगम्यते, तदा शरीर्यंशस्यापि कार्यत्वाभ्युपगमान्निरवयवत्व श्रुतिविरोधो दुर्वारः। तस्माद्ब्रह्मणो जगत्कारणत्वमनुपपन्नमिति पूर्वःपक्षः। सिद्धान्तस्तु-।।श्रुतेस्तु शब्दमूलत्वात्।। तुशब्द उक्तदोषव्यावर्तकः। नैवमसामञ्जस्यम्। कुतः। श्रुतेः। श्रुतिस्तावद्ब्रह्मणो निरवयवत्वं\" विचित्रजगत्स्रष्टृत्वञ्च प्रतिपादयति। ननु श्रुतिरपि 'अग्निना सिञ्चती'तिवत् अयोग्यार्थप्रतिपादनासमर्था, तथाऽपि शब्दैकप्रमाणकस्य वस्तुनः सकलेतरवस्तुविलक्षणत्वात् विलक्षणधर्मयोगस्याविरुद्धत्वेन सामान्यतो दृष्टसाधनदूषणानर्हत्वं ब्रह्मण इति।।।।आत्मनि चैवं विचित्राश्च हि।। एवं वस्त्वन्तरसम्बन्धिधर्मस्य वस्त्वन्तरारोपणे अचोतनघटादिदृष्ट धर्माणां तद्विजातीये नित्यचेतनेऽपि प्रसङ्गः, तदप्रसक्तिश्च स्वभाववैचित्र्याधीना। अन्योन्यविलक्षणानामग्निजलादीनां यथा विजातीयौष्ण्यशैत्यादि धर्मसम्बन्धः, तथा लोकविलक्षणे ब्रह्मणि लोकदृष्टवस्तुधर्मापेक्षया विलक्षणधर्मयोगो नानुपपन्नः।।।।स्वपक्षदोषाच्च।। प्रधानकारणत्वपक्षे प्रधानस्य लौकिकवस्तुसजातीयत्वेन लोकदृष्टदोषाणां तत्रैव प्रसङ्गात् सकलेतरविलक्षणस्य ब्रह्मण एव जगत्कारणत्वमभ्युपगन्तव्यम्। प्रधानकारणत्वपक्षे निरवयवस्य प्रधानस्य जगत्कारणत्वं\" न सम्भवति। सत्वरजस्तमसां तदवयवत्वाङ्गीकारे सत्वरजस्तमसां समूहस्य प्रधानत्वं वा उत सत्वरजस्तमोभिरारब्धस्य प्रधानत्वं वेति विकल्प्य प्रथमपक्षे तेषां निरवयवत्वेनासंयुक्तप्रदेशभेदरहितसंयोगवतां न स्थूलद्रव्यारम्भकत्वम्, द्वितीयपक्षे स्वाभ्युपगतप्रधानपरमकारणत्वासिद्धिः, स्वाभ्युपगत चतुर्विंशतिसंख्याविरोधश्चेति पक्षद्वयस्यापि दुष्टत्वेन प्रधानकारणत्वासम्भवात् ब्रह्मण एव जगत्कारणत्वं न्याय्यमिति।।।।सर्वोपेता च तद्दर्शनात्।। प्रधानकारणत्वपक्षे प्रधानस्य लौकिकवस्तुसजातीयत्वेन लोकदृष्ट दोषाणां तत्रैव प्रसङ्गात् सकलेतरविलक्षणस्य ब्रह्मण एव जगत्कारणत्वमभ्युपगन्तव्यम्। प्रधानकारणत्वपक्षे निरवयवस्य प्रधानस्य जगत्कारणत्वं\" न सम्भवति। सत्वरजस्तमसां तदवयवत्वाङ्गीकारे सत्वरजस्तमसां समूहस्य प्रधानत्वं वा उत सत्वरजस्तमोभिरारब्धस्य प्रधानत्वं वेति विकल्प्य प्रथमपक्षे तेषां निरवयवत्वेनासंयुक्तप्रदेशभेदरहितसंयोगवतां न स्थूलद्रव्यारम्भकत्वम्, द्वितीयपक्षे स्वाभ्युपगतप्रधानपरमकारणत्वासिद्धिः, स्वाभ्युपगत चतुर्विंशतिसंख्याविरोधश्चेति पक्षद्वयस्यापि दुष्टत्वेन प्रधानकारणत्वासम्भवात् ब्रह्मण एव जगत्कारणत्वं न्याय्यमिति।। सकलेतरवस्तुविजातीया परा देवता सर्वशक्त्युपेता। 'पराऽस्य शक्तिर्विविधैव श्रूयते, अपहतपाप्समे'त्यादिश्रुतिभिस्सकलेतरविलक्षणत्वसर्वशक्तिमत्त्वादिप्रतिपादनात्।।।।विकरणत्वान्नेति चेत्तदुक्तम्।। यद्यप्येकमेव ब्रह्म सकलेतरविलक्षणं सर्वशक्ति, तथाऽपि 'नतस्य कार्यं करणञ्च विद्यत' इति करणकळेबरशून्यस्य जगत्स्रष्टृत्वं न संभवतीतिचेत् शब्दैकवेद्यस्य सकलेतरविलक्षणस्य करणकळेबराद्यनपेक्षजगत्स्रष्टृत्वमुपपन्नमिति, 'शब्दमूलत्वात्, विचित्राश्चही'ति सूत्रखण्डाभ्यां प्रतिपादितम्। तथा च श्रुतिः- 'पश्यत्यचक्षुस्स श्रृणोत्यकर्ण' इत्येवमादिका।। ।।इति कृत्स्नप्रसक्त्याधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.1.9 कृत्स्नप्रसक्त्यधिकरणम्\nis not available.is not available.is not available.is not available.श्रुतेस्तु शब्दमूलत्वा' दिति सूत्रेण पौनरुक्त्यमाश्ङ्कयाह । श्रुत्या निरवयवत्वेति - नन्वपहतापाप्मेत्यादीनामपि धर्मिवैलक्षण्यद्वारा सर्वशक्त्तियोगलक्षणधर्मवैलक्षण्यापादकत्वस्यापि सम्भवात् सत्यकामस्सत्यसङ्कल्प इत्यस्य विशेष्यसर्वशक्त्तियोगप्रतिपादकत्वकथनं भाष्ये कथमित्याशङ्कयाह - एवं धर्मिवैलक्षण्यादिति । आसन्नेति - धर्मिवैलक्षण्याद्धर्मवैलक्षण्यमात्रं सिध्येत्, नतु सर्वशक्त्तियोगरूपधर्मविशेषः । पारिशेष्यादिना तत्सिद्धिस्तु विलम्बिता ।सत्यसङ्कल्पत्वलक्षणकार्यलिङ्गसर्वशक्त्तिप्रतीतिस्तु शीघ्रं भवतीतिभावः । चन्द्रद्वित्वाभावेपि चन्द्रो बहुधा विभज्य इति पाठो दृश्यते, वस्तुतस्तु चन्द्रानेकत्वाभावेपि चन्द्रोऽनेकधाप्रतीयत इत्यर्थः । वस्तुतोऽनेकत्वशून्यस्यापि चन्द्रस्य तिमिरकल्पितानेकत्ववदिति पर्यवसितोर्थः । नात्मा श्रुतेरित्यादि । एषु सूत्रेषु श्रुतिशब्दादिपदस्य मिथ्याविषयत्वाभावस्य सिद्धत्वादित्यर्थः । नित्यसम्पन्नत्वादिति - ततश्च सुषुप्तिकाल इत्यनुपपन्नमिति भावः । तस्यैन्द्रियिकत्वादिति - ततश्च द्रष्टव्य इति विधिवैयर्थ्यमिति भावः । द्वितीयपक्षे परिहारमाशङ्कते - यदेव ब्रह्मेति । ननु सर्वत्रापरमार्थभूते अविद्यासंसर्गे विद्यमानेपि परमार्थभूताविद्यासंसर्गाभावान्न कृत्स्नप्रसक्त्तिरित्याशङ्कते - न तावता अविद्यानिर्मुक्त्तब्रह्मसिद्धिरिति । परिणामोपयोगिन्या अविद्यया वियुक्त्तब्रह्मासिद्धिरित्यर्थः । सर्वमपि ब्रह्म जगदाकारेण परिणमेतेत्यर्थः । यादृशोऽभिमत इति - जगदाकारेण परिणामोपयोगी यादृशोभिमत इत्यर्थः । कायर्प्रयोजककारे विद्यमाने तदप्रयोजकाकारनिवृत्तेरप्रयोजकत्वे दृष्टान्तमाह - यथा स्वप्नदृष्टेति । किञ्च किमविद्याकल्पितेति - ननु शाङ्करभाष्ये अविद्याकल्पितेन नामरूपलक्षणेन रूपभेदेन व्याकृताव्याकृतात्मकेन तत्त्वान्यत्वाभ्यामनिर्वचनीयेन ब्रह्मपरिणामादिसर्वव्यवहारास्पदत्वं प्रतिपाद्यते, पारमार्थिकेन च रूपेण सर्वव्यवहारातीतमपरिणतमेव तिष्ठत इति ृङ्गग्राहिकयानिर्वचनीयस्य नामरूपलक्षणभेदस्यैव अविद्याकल्पितरूपत्वेन प्रदर्शितत्वात् तथा वाचस्पत्येपि नामरूपलक्षणेन रूपभेदेन व्याकृताव्याकृतात्मना तत्त्वान्यत्वाभ्यामनिर्वचनीयेन परिणामव्यवहारास्पदं ब्रह्म पतिपद्यते । न च कल्पितं रूपं वस्तु स्पृशति । नहि चन्द्रमसि तैमिरिकजनस्य द्वित्वकल्पनं चन्दमसो द्वित्वमावहति । द्वित्वानुपपत्त्या वा चन्द्रमसोऽनुपपत्तिः । तस्माद्वास्तवपरिणामकल्पनानुपपद्यमानापि न परमार्थसतो ब्रह्मणोऽनुपपत्तिमावहतीति स्पष्टं प्रतिपादितत्वाच्च कथमस्य विकल्पस्यावकाशः? अस्तु वा कथञ्चिदवकाशः; तथाप्यविद्याविशिष्टस्य वा तदुपलक्षितस्य प्रधानस्य वा अविद्याकल्पितरूपभेदशब्दार्थत्वे तेषामवयवत्वमेव सिध्येत्, न तु सावयवत्वम् यथा देवदत्तो यज्ञदत्तेन पितृमानित्युक्त्ते यज्ञदत्तस्य पितृत्वमेवायाति न तु पितृमत्त्वम्; एवमविद्याकल्पितरूपभेदेन सावयवमित्युकतै अविद्याकल्पितरूपभेदस्यावयवत्वमेव सिध्येत्, न तु सावयवत्वमिति चेन्न; अविद्याकल्पितरूपभेदेन सावयवत्वमित्यस्याविद्याकल्पितरूपभेदयुक्त्तं यत्सावयवत्वमित्यस्याप्यर्थस्य सम्भवात्, तत्र च सावयवत्वेन प्रतिपिपादयिषितम् अविद्याकल्पितनामरूपयुक्त्तं ब्रह्म किमविद्याविशिष्टम्, उतोपलक्षितम्, उत प्रधानं वेति विकल्पसम्भवान्नानुपपत्तिः, किमविद्याकल्पितं किमविद्याविशिष्टमिति ग्रन्थे अविद्याकल्पितं रूपं यस्येति बहुव्रीहिः, ततश्चाविद्याकल्पितनामरूपयुक्त्तमित्यर्थः । अतो नानुपपत्तिरिति द्रष्टव्यम् । तदुभयविरोधपरिहार इति - कृत्स्नप्रसक्त्तिनिरवयवत्वपरिहार इत्यर्थः । पाश्चात्यसूत्रद्वयार्थस्येति - सर्वोपेता च । विकरणत्वान्नेतिचेदिति सूत्रद्वयार्थस्येत्यर्थः । उपपाद्यकोटिघटकमिति - सर्वकारणत्वोपपाद्यत्वान्नामरूपोपेतत्वस्येत्यर्थः । ननु निरवयवस्य सर्वकारणत्वे श्रुतिवाक्यस्यैव साक्षादुपपादकत्वात्तदेवास्मिन्विवक्ष्यताम्, किं सवर्शक्त्तियोगोपन्यासेनेति ।"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.1.9 कृत्स्नप्रसक्त्यधिकरणम्\nகாலமென்னும் வெளியுதவியைமட்டும் கொண்டு ப்ரஹ்மம் ஜகத் காரணமாகட்டும். அப்படியிருந்தாலும் ஒரு அவயவமுமில்லாத ப்ரஹ்மஸ்வ- ரூபம் எப்படி பலவாறாக மாறுவேன் என்று ஸங்கல்பிப்பது? எப்படிப் பல கார்யப்பொருளாக மாறுவது? என்று சங்கையால் சங்கதி.  ப்ரஹ்மத்துக்கு ஜகத் காரணத்வம் கூடுமா கூடாதா என்ற சம்சயம் கூடாது. ஏனெனில், நிரவயவமான ப்ரஹ்மம் ஜகத்திற்கு உபாதானமென்று ஏற்றுக்கொண்டால், ப்ரஹ்மம் முழுவதுமே ஜகத்தாகப் பரிணமிப்பதால் நித்யவிபூதியில் வ்யாபித்துள்ளது என்ற தன்மை ப்ரஹ்மத்துக்கு ஒவ்வாது போம். இத்த தோஷம் நீங்க ப்ரஹ்மம் ஸாவயவம் என்று ஏற்கப்பட்டால் ஏகமேவாத்விதீயம் என்று நிரவயவத்வம் சொல்லும் ச்ருதியுடன் முரண்பாடு ஏற்படும் என்பது பூர்வபக்ஷம்.  “க்ருத்ஸ்ன ப்ரஸக்தி:” ப்ரஹ்மம் காரணமாகில், அது முழுவதுமாகக் காரியமாய் மாறுவதாக ஏற்கவேண்டிவரும். அதற்காக ஸாவயவம் என்று ஏற்றால், நிரவயவத்வம் சொல்லும் \"ஏகமேவாத்விதீயம்\" என்ற ச்ருதி வாக்யத்துடன் விரோதம் - நிரவயவத்வசப்த கோபம் வரும். என்ற இப் பூர்வபக்ஷத்தை நிரஸனம் செய்கிறார். (1)\n'து' சப்தம் பக்ஷத்தை விலக்குவது “ச்ருதே” - ப்ரஹ்மத்தின் இருப்பிற்கு ச்ருதியே ப்ரமாணமாகையால், இப்படி நேராது. “சப்தமூலத்வாத்”-ச்ருதி என்னும் சப்தத்தையே ஆதாரமாக (நம்பிக்கை காரணமாக) ஏற்றிருப்பதால் ப்ரமாணாந் தரங்களுக்கு விஷயமாகாத ப்ரஹ்மத்திற்கு ச்ருதி கூறியபடியே நிரவயவத்வம் காரணத்வம், ஸர்வசக்தத்வம் முதலிய தர்மங்களை ஏற்றுக்கொள்வதால் எல்லாமே பொருந்தும். இதனால் விரோதமில்லை. பரிமித சக்திகமான க்ஷராதிகளை உதாரணங்காட்டி வினவுதல் கூடாதென்று திருவுள்ளம்.(2) \nஆத்மநிச ஏவம் - ஜீவாத்மாவிடம் ஸகலேதரவைலக்ஷண்யத்தாலே தோஷமேதும் வாராமை போல தேஹாதி வைலக்ஷண்யத்தால் தோஷ மேதும் வாராது என்று பரிஹாரம் கூறவேண்டும். விசித்ராச்சஹி - அசேதன மான அக்னிஜலம் முதலியவையும் விசித்ரங்களாகவே காணப்படுகின்றன.  அக்னியிலுள்ள வெப்பம் நீரில் இல்லை. நீரிலிருக்கும் குளிர்ச்சி நெருப்பிலில்லை அப்படியே, சிதசித் விலக்ஷணமான ப்ரஹ்மத்திடம் சாஸ்த்ரத்தால் மட்டும் அறியத்தகும் ஸர்வசக்திமத்வம் கூடுமென்பது கருத்து. (3)\nஅனுமான கம்யமாய் அசேதனமானப்ரதானத்தில் கீழ்ச்சொன்ன தோஷம் யாவும், மற்றும் பலவும் ப்ரஸக்தமாகும். (4)\nபரதேவதையாவது மற்ற யாவற்றையும்விட விலக்ஷணத்தன்மையால் மட்டும் சர்வ சக்தியுக்தையன்று; பின் என்னெனில், தர்ச்சனாச்ச - ச்ருதியாலும் கூறப்பட்டதால் சர்வசக்தியுள்ளதாம். தர்சயதீதி - தர்சனம் - ச்ருதி-வேதம். “பராஸ்ய சக்தி: விவிதைவ ச்ரூயதே ஸ்வாபாவிகீ ஜ்ஞானபலக்ரியாச” இது முதலிய ச்ருதிபலத்தாலும் உபாதானத்வம், நிமித்தத்வம் இரண்டும் கூடிய சர்வ சக்தியோகம் சித்திக்கிறது. ஆகவே ப்ரஹ்மத்திற்குக் காரணத்வம் தடையற்றது. (5)\nசொன்ன அர்த்தத்தை உறுதிப்படுத்த மேலும் சங்கையையெழுப்பி சமாதானம் கூறுகிறார். விகரணத்வாத் - சரீரமின்மையால், நேதிசேத் - ப்ரஹ்மத்துக்குக்காரணத்வம் கூடாது என்றால். (நதஸ்யகார்யம் கரணஞ்ச வித்யதே\" என்று சரீரேந்திரியாதிகள் அவனுக்கில்லை யென்றபடியால் ததுக்தம் - பரிஹாரம் முன்னரே கூறப்பட்டது. ச்ருதேஸ்து சப்த மூலத்வாத், விசித்ராச்சஹி என்ற சூத்திரங்களால் சர்வசக்தியுள்ளவனென்று கூறப்பட்ட- படி ஸர்வவிதகாரணத்வமும் கூடும் என்பதாம். (6)"
                            }
                        ]
                    },
                    {
                        "verse_number": 10,
                        "original_text": "Adhikarana 2.1.10 प्रयोजनवत्त्वाधिकरणम्\nन प्रयोजनवत्त्वात्॥2.1.32॥\nलोकवत्तु लीलाकैवल्यम्॥2.1.33॥\nवैषम्यनैर्घृण्ये न सापेक्षत्वात् तथा हि दर्शयति॥2.1.34॥\nन कर्माविभागादिति चेन्नानादित्वादुपपद्यते चाप्युपलभ्यते च॥2.1.35॥\nसर्वधर्मोपपत्तेश्च॥2.1.36॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.1.10 प्रयोजनवत्त्वाधिकरणम्\nयद्यपीश्वरः प्राक् सृष्टेरेक एव सन् सकलेतरविलक्षणत्वेन सर्वार्थशकितयुक्त्तः स्वयमेव विचित्रं जगत्स्रष्टुं शक्नोति; तथापीश्वरकारणत्वं न सम्भवति, प्रयोजनवत्त्वाद्विचित्रसृष्टेः, ईश्वरस्य च प्रयोजनाभावात्। बुद्धिपूर्वकारिणामारम्भे द्विविधं हि प्रयोजनं- स्वार्थः परार्थो वा। न हि परस्य ब्रह्मणः स्वभावत एवावाप्तसमस्तकामस्य जगत्सर्गेण किञ्चन प्रयोजनमनवाप्तमवाप्यते। नापि परार्थः, अवाप्तकामस्य परार्तता हि परानुग्रहेण भवति; न चेदृशगर्भजन्मजरामरणनरकादिनानाविधानन्तदुःखबहुलं जगत्करुणावान् सृजति, प्रत्युत सुखैकतानमेव जनयेज्जगत्करुणया सृजन्; अतः प्रयोजनताभावाद्ब्रह्मणः कारणत्वं नोपपद्यत इति॥ एवं प्राप्ते प्रचक्ष्महे - अवाप्तसमस्तकामस्य परिपूर्णस्य स्वसङ्कल्पविकार्यविविधविचित्रचिदचिन्मिश्रजगत्सर्गे लीलैव केवलं प्रयोजनम्, लोकवत्। यथा लोके सप्तद्वीपा मेव मेदिनीमधितिष्ठतः सम्पूर्णशौर्यवीर्यपराक्रमस्यापि महाराजस्य केवललीलैकप्रयोजनाः कन्तुकाद्यारस्भादृश्यन्ते; तथैव परस्यापि ब्रह्मणः स्वसङ्कल्पमात्रावक२प्तजगज्जन्मस्थितिध्वंसादेर्लीलैव प्रयोजनमिति निरवद्यम्॥\nयद्यपि परमपुरुषस्य सकलेतरचिदचिद्वस्तुविलक्षणस्याचिन्त्यशक्त्तियोगात्प्राक्सृष्टेरेकस्य निरवयवस्यापि विचित्रचिदचिन्मिश्रजगत्सृष्टिः सम्भाव्येत, तथापि देवतिर्यङ्मनुष्यस्थावरात्मनोत्कृष्टमध्यमापकृष्टसृष्टया पक्षपातः प्रसृज्येत, अतिघोरदुःखयोगकरणान्नैर्घृण्यं चावर्जनीयमिति। तत्रोत्तरम्- न सापेक्षत्वादिति। न प्रसज्येयातां वैषम्यनर्घृण्ये, कुतः ? सापेक्षत्वात्- सृज्यमानदेवादिक्षेत्रज्ञकर्मसापेक्षत्वाद्विषमसृष्टेः। देवादीनां क्षेत्रज्ञानां देवादिशरीरयोगं तत्तत्कर्मसापेक्षं दर्शयन्ति हि श्रुतिस्मृतयः \"साधुकारी साधुर्भवति पापकारी पापो भवति पुण्यः पुण्येन कर्मणा भवति पापः पापेन कर्मणा\" तथा भगवता पराशरेणापि देवादिवैचित्र्यहेतुः सृज्यमानानां क्षेत्रज्ञानां प्राचीनकर्मशक्त्तिरेवेत्युक्त्तं \"निमित्तमात्रमेवासौ सृज्यानां सर्गकर्माणि। प्रधानकारणीभूता यतो वै सृज्यशक्त्तयः। निमित्तमात्रं मुक्तवैव नान्यत्किञ्चिदपेक्षते। नीयते तपतां श्रेष्ठ स्वशक्तया वस्तु वस्तुताम्\" इति। स्वशक्तयास्वकर्मणैव देवादिवस्तुताप्राप्तिरिति। प्राक्सृष्टेः क्षेत्रज्ञा नाम न सन्ति कुतः ? अविभागश्रवणात्, \"सदेव सोम्येदमग्र आसीत्\" इति; अतः तदानीं तदभावात्तत्कर्म न विद्यते, कथं तदपेक्षं सृष्टिवैषम्यमित्युच्यत इति चेन्न अनादित्वात् क्षेत्रज्ञानां तत्कर्मप्रवाहाणां च। तदनादित्वेऽप्यविभाग उपपद्यते च; यतस्तत् क्षेत्रज्ञवस्तुपरित्यक्त्तनामरूपं ब्रह्मशरीरत्तयापि पृथग्व्यपदेशानर्हमतिसूक्ष्मम्। तथा अनभ्युपगमे अकृताभ्यागमकृतविप्रणाशप्रसङ्गश्च। उपलभ्यते च तेषामनादित्वं \"न जायते म्रियते वा विपश्चित्\" इति। सृष्टिप्रवाहानादित्वं च \"सूर्याचन्द्रमसौ धाता यथापूर्वमकल्पयत्\" इत्यादौ। \"तद्धेदं तार्ह्यव्याकृतमासीत्तन्नामरूपाभ्यां व्याक्रियत\" इति नामरूपव्याकरणमात्रश्रवणात् क्षेत्रज्ञानं स्वरूपानादित्वं सिद्धम्। स्मृतावपि \"प्रकृतिं पुरुषं चैव विद्धयनादी उभावपि\" इति। अतस्सर्वविलक्षणत्वात्सर्वशक्त्तित्वाल्लीलैकप्रयोजनत्वात् क्षेत्रज्ञकर्मानुगुण्येन विचित्रसृष्टियागाद्ब्रह्मैव जगत्कारणम्। प्रधानपरमाण्वादीनां कारणत्वे यद्धर्मवैकल्यमुक्त्तं वक्ष्यमाणं च, तस्य सर्वस्य धर्मजातस्य कारणत्वोपपादिनो ब्रह्मण्यमुपपत्तेश्च ब्रह्मैव जगत्कारणमिति स्थितम्॥\nइति श्रीमद्भगवद्रामानुजविरचिते शारीरकमीमांसाभाष्ये द्वितीयस्याध्यायस्य प्रथमः पादः॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.1.10 प्रयोजनवत्त्वाधिकरणम्\nब्रह्मणो जगत्कारणत्वं सम्भवति नेति संशयः। न सम्भवतीति पूर्वपक्षः, बुद्धिपूर्वारम्भाणां सप्रयोजनत्वादीश्वरस्य च स्वत एवावाप्तसमस्तकामस्य जगत्सृष्ट्यारम्भे प्रयोजनाभावात्; गर्भावासादिदुःखरूपत्वात्सृष्टेः परानुग्रहेणापि न सप्रयोजनत्वमिति । राद्धान्तस्तु - परिपूर्णस्यापीश्वरस्य केवललीलाप्रयोजनाय जगत्सृष्ट्या(द्या)रम्भस्सम्भवति। यथा लोके सप्तद्वीपवतीं मेदिनीमधितिष्ठतो महाराजस्य परिपूर्णस्यापि केवललीलैकफलाः कन्दुकाद्यारम्भा दृश्यन्ते, तद्वदीश्वरस्यापि प्रयोजनाय जगत्सृष्ट्यारम्भस्सम्भवति । सूत्रार्थस्तु - न प्रयोजनवत्त्वात् - प्रयोजनवत्त्वात्सृष्टेः, ईश्वरस्य स्वतः परिपूर्णस्य प्रयोजनाभावान्न स्रष्टृत्वम्॥ \nलीलाकैवल्यम् - लीलायाः प्रयोजनत्वे कैवल्यं सम्भवति । केवलाया लीलायास्सृष्ट्यारम्भप्रयोजनत्वं सम्भवतीत्यर्थः । लोकवत् - यथा लोके राज्ञः कन्दुकाद्यारम्भे॥ \nदेवमनुष्यादिविषमसृष्ट्या पक्षपातप्रसङ्गात्, दुर्विषहदुःखगर्भत्वेन नैर्घृण्यप्रसङ्गाच्च, परमकारुणिकस्य परमपुरुषस्य परिपूर्णस्य लीलार्थमपि जगत्सर्गो न सम्भवतीत्याशङ्क्याह - वैषम्यनैर्घृण्ये न सापेक्षत्वात् तथा हि दर्शयति। ईश्वरस्य विचित्रजगत्सृष्टौ देवादिवैषम्यप्रयुक्तपक्षपातो दुःखप्रदजगत्सर्गे नैर्घृण्यं च न सम्भवतः, वैषम्यादावीश्वरस्य क्षेत्रज्ञकर्मसापेक्षत्वात् । क्षेत्रज्ञानां पूर्वपूर्वकर्म पर्यालोच्य तत्तत्कर्मानुगुणं विषमं जगत्सृजतीति तत्तत्कर्मैव वैषम्यादिहेतुरित्यर्थः। तथा देवादिदेहयोगं क्षेत्रज्ञानां तत्तत्कर्मसापेक्षं दर्शयति हि श्रुतिः, \"साधुकारी साधुर्भवति, पापकारी पापो भवती\"ति॥ \nसृष्टेः प्राक् कर्म न विद्यते, क्षेत्रज्ञाभावात्। तदभावश्च, \"सदेव सोम्येदमि\"त्यवधारणावगतादविभागादिति चेत्, तन्न; अनादित्वात्क्षेत्रज्ञानां तत्तत्कर्मप्रवाहाणां च। उपपद्यते च क्षेत्रज्ञस्वरूपानादित्वेऽपि नामरूपविभागाभावादविभागश्रुतिः, अन्यथा अकृताभ्यागमकृतविप्रणाशप्रसङ्गात् । उपलभ्यते च श्रुतिस्मृत्योः क्षेत्रज्ञानामनादित्वं, \"तद्धेदं तर्ह्यव्याकृतमासीत्तन्नामरूपाभ्यां व्याक्रियते\"ति नामरूपव्याकरणमात्रश्रवणात्क्षेत्रज्ञानां स्वरूपानादित्वं सिद्धम् । \"ज्ञाज्ञौ द्वावजावीशनीशौ\", \"नित्यो नित्यानां\", \"प्रकृतिं पुरुषं चैव विद्ध्यनादी उभावपी\"ति । अविभागश्रुतिरपि नामरूपविभागाभावादेवोपपद्यत इत्यभिप्रायः। अत्र पाठान्तरम् - सृष्टेः प्राक्कर्म न विद्यते, क्षेत्रज्ञाभावात् । तदभावश्च, \"सदेव सोम्येदमि\"त्यवधारणावगतादविभागादिति चेत्, तन्न; अनादित्वात् क्षेत्रज्ञानां तत्तत्कर्मप्रवाहाणां च, \"तद्धेदं तर्ह्यव्याकृतमासीत्तन्नामरूपाभ्यां व्याक्रियते\"ति नामरूपव्याकरणमात्रश्रवणात् क्षेत्रज्ञानां स्वरूपानादित्वं सिद्धम् । उपपद्यते क्षेत्रज्ञस्वरूपानादित्वेऽपि नामरूपविभागाभावादविभागश्रुतिः; अन्यथा अकृताभ्यागमकृतविप्रणाशप्रसङ्गात् । उपलभ्यते च श्रुतिस्मृत्योः क्षेत्रज्ञानामनादित्वम्, \"ज्ञाज्ञौ द्वावजावीशनीशौ\", \"नित्यो नित्यानाम्\", \"प्रकृतिं पुरुषं चैव विद्ध्यनादी उभावपि\", \"न जायत\" इत्यादिभिः॥ \nप्रधानपरमाण्वादिष्वनुपपन्नानां \"स्वपक्षदोषादि\"त्यादिषूक्तानां सर्वेषां धर्माणां कारणत्वोपपादकानां ब्रह्मण्युपपत्तेश्च ब्रह्मैव कारणम्। प्रधानपरमाण्वादीनां परिमितशक्ति(क)त्वाल्लोकदृष्टवस्तुसजातीयत्वाच्च अनुपपत्तयस्सहस्रशस्सन्ति। ब्रह्मकारणत्वे शास्त्रैकसमधिगम्यस्य ब्रह्मणस्सकलेतरविसजातीत्वेनाचिन्त्यशक्तित्वात्सर्वशक्तित्वश्रुतेश्च सर्वमुपपन्नमित्यर्थः॥ इति प्रयोजनवत्त्वाधिकरणम्॥ ॥ इति श्रीभगवद्रामानुजविरचिते श्रीवेदान्तदीपे द्वितीयाध्यायस्य प्रथमः पादः॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.1.10 प्रयोजनवत्त्वाधिकरणम्\nब्रह्मणोवाप्तसमस्तकामत्वेन सृष्टौ प्रयोजनाभावात् ब्रह्म न कारणम् ॥\nअवाप्त समस्तकामस्यापि लीलाप्रयोजनत्वे नैरपेक्ष्यम् संभवति, लोके केवललीलायै कन्तुकाद्यारम्भदर्शनात् । अस्यात्मतृप्तस्यावाप्तसमस्तकामत्वं हि सदामिमतसकलभोगोपकरणसग्भावः। आत्मतृप्तेर्भोगतृप्तिर्विसजातीया। लीलारसस्यापि तद्विलक्षणस्य त्रिगुणपुरुषाद्युपकरणत्वमेव।।\nदेवादिविषमसृष्टया पक्षपातो नैर्घृण्यं च न संभवति परस्य, क्षेत्रज्ञकर्मापेक्षत्वाद्विषमसृष्टेः। तथा “साधुकारी साधुर्मवति। पापकारी पापो भवति” इति श्रुतिरेव दर्शयति।।\n'सदेव सोम्येदमग्र आसीदेकमेव \" इत्येकत्वावधारणात्तदानीं क्षेत्रज्ञाभावात् कर्म न संभवतीति चेत्; न । अनादित्वात् क्षेत्रज्ञानां तत्तत्कर्म- प्रवाहचास्त्यैव । उपपद्यते च तदनादिलेऽप्यविभागश्रुतिः, नामरूपविभागा- भावात् ; \" तद्धेद तर्ह्यव्याकृतमासीत् तन्नामरूपाभ्यां व्याक्रियत\" इत्यनयै - कार्थ्यात् । उपलभ्यंते च श्रुतिषु क्षेत्रज्ञानादित्वम्, \"ज्ञाज्ञौ द्वावजावी - शनीशौ\" \" नित्यो नित्यानाम् \" इति ॥\nप्रधानपरमाण्वादिशःवनुपपन्नानां सर्वधर्माणां ब्रह्मणि सकलेतरविलक्षणत्वेन सर्वेशक्तिश्रुत्या चोपपतेर्ब्रह्मैव कारणमिति सिद्धम्॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.1.10 प्रयोजनवत्त्वाधिकरणम्\n॥ न प्रयोजनवत्त्वात् ॥ सङ्गतिः स्पष्टा । कारणत्वं सम्भवति, न? इति विचारः । तदर्थमवाप्तसमस्तकामस्य लीला प्रयोजनम्, नेति, लीलायां वैषम्यनैर्घृण्येप्रसज्येते, न इति च । यदा न प्रसज्येते, यदा च लीला न प्रयोजनम् तदा लीलारूपव्यापारासम्भवात् कारणत्वासम्भवः । यदा न वैषम्यादिप्रसङ्गः, यदा च लीला प्रयोजनम्, तदा\nअवाप्तसमस्तकामस्य लीलारूपव्यापारसम्भवात् कारणत्वसम्भव इति सिध्यति । प्रयोजनवत्त्वं कस्येत्यपेक्षां पूरयति - विचित्रसृष्टेरिति । तस्य नेतिपदेनान्वयस्य विरुद्धत्वादभिप्रेतमाह - ईश्वरस्य चेति । तदेव विवृणोति - बुद्धिपूर्वेति ।\n॥ लोकवत्तु लीलाकैवल्यम् ॥ लीलैव केवलेति पणबन्धपूर्वकद्यूतादिव्यावृत्त्यर्तः केवलशब्दः । प्रयोजनान्तरानुद्देशेन प्रवृत्तत्वेपि यदृच्छोपनतप्रयोजनस्यार्थात् सिद्धिव्युदासार्थ एवकारः । ननु कन्तुकाद्यारम्भस्य लीलात्वं युक्त्तम्, यत्नगौरवाभावात् । जगद्य्वापारस्य तु लीलात्वमनुपपन्नम्, महायासरूपत्वादितिशङ्कानिवृत्त्यर्थमाह - स्वसङ्कल्पमात्राऽवक्लृप्तेति ।\n॥ वैषम्यनैर्घृण्ये न सापेक्षत्वात्तथा हि दर्शयति ॥ वैषम्यशब्दः पक्षपातशब्देन व्याख्यातः । कस्य किमपेक्ष्यमित्यत्राह - सृज्यमानेति । ईश्वरश्चेन्न सृष्टौ कमर्सापेक्षः, किन्तु वैषम्यांश एव तदपेक्षा, अतो विषमसृष्टेरित्यध्याहृतम् । निमित्तमात्रमेवासाविति - अप्रधानकारणं निमित्तशब्दविवक्षितम्, प्रधानकारणीभूता इति तत्रैव निर्द्देशात् । यथा \"निमित्तमात्रं\nभव सव्यसाचिन्\" इति, तदनवत् । प्राधान्यञ्च असाधारणकारणत्वम् साधारणकारणत्वमप्राधान्यम् यथा क्षेत्रसलिलादिकं सर्वसस्यसाधारणकारणं तत्तद्बीजशक्त्तिविशेषा अङ्कुरविशेशेत्पत्तावसाधारणकारणम् तथेश्वरस्य साधारणकारणत्वान्निमित्तमात्रत्वम्, कर्मणां विषमसृष्टयसाधारणकारणत्वात्प्राधान्यमित्यर्थः ।\n॥ न कर्माविभागादिति चेत्रान्नादित्वादुपपद्यते चाप्युपलभ्यते च ॥ अपिशब्दं व्याचष्टे - तदनादित्वेपीति - उपपद्यते चेत्यत्र चशब्दाभिप्रेतार्थमाह - अकृताभ्यागमेति । स्वरूपानादित्वे सत्यपि सृष्टिप्रवाहानादित्वे सति हि कर्मप्रवाहानादित्वसिद्धिः, अतः सृष्टिप्रवाहानादित्वं दर्शयति - सूर्याचन्द्रमसाविति । प्रतिकल्पमधीतस्यास्य वाक्यस्यार्थवत्त्वात्सृष्टेरनादित्वसिद्धिः, तत्तत्सूत्रोक्त्तानर्थान् यथाक्रमं वदन्नधिकरणार्थसुपसंहरति - अत इति ।\n॥ सर्वधर्मोपपत्तेश्च ॥ इदं सूत्रं सर्वाधिकरणशेषम् । के धर्माः, कस्मिन्नुपपत्तिः, किं व्यवच्छेद्यम् ? इत्यपेक्षायां व्याचष्टे- प्रधानेति । पञ्चम्या अन्वयं दर्शयति - ब्रह्मैवेति । परमप्रकृतसाध्येनान्वय इत्यर्थः ॥\nइदमधिकरणं ब्रह्माज्ञानपक्षे न सङ्गच्छते, जगद्य्वापारस्य निष्प्रयोजनतया चोदिते लीलात्वेन परिहारात् । प्रपञ्चस्य भ्रान्तिपरिकल्पितत्वे भ्रान्तकृत्यस्य निष्प्रयोजनत्वं न दोष इति हि वक्त्तव्यम्; न हि शुक्त्तिरूप्यचन्द्रद्वित्वाध्यासादिकं प्रयोजनाय प्रवर्तते, न च पित्तोपहतः प्रयोजनाकाङ्क्षया घटं भिनत्ति, गृहं च दहति, न हि स्वप्नदर्शी प्रयोजनापेक्षया स्वशिराछेदं पश्यति । ननु भ्रान्तस्यापि हि क्रीडा सम्भवति, अतस्तदुक्त्तिरिति चेन्न, केषाञ्चिद्य्वापाराणां क्रीडातुल्यत्वेऽपि स्वशिरःप्रहारादीनामिव भ्रान्तव्यापारत्वादेव तेषां क्रीडात्वानुपपत्तेः । किञ्च \"बहु स्या\"मिति सङ्कल्पेन हीश्वरः सृष्टयादि करोति, तदयुक्त्तम्; न हि कश्चिद्भ्रान्तः स्यामिति सङ्कल्प्य भ्राम्यति । किञ्चेश्वरस्सर्वज्ञश्चेत् स्वानर्थरूपसंसारपवर्त्तनं क्रीडेति\nन मन्यते, अज्ञश्चेत्सर्वज्ञत्वश्रुतिविरोधः । विवेकज्ञाननिष्पादनेन स्वानर्थपरिहाराय जगत्सृजतीति चेत् तथापि लीलात्वमनुपपन्नम् । न हि व्याध्युपहतस्य औषधानयनप्रवृत्तिर्लीला भवति । स्वयं प्रयोजनरूपव्यापारो हि लीला, ऋग्वेदादिप्रवत्तर्कस्य शास्त्रादधिकविषयज्ञानवत ईश्वरस्य जगत्सृष्टिनिष्पाद्यं विवेकज्ञानं न सम्भवति, \"यस्सर्वज्ञस्सर्ववित् तस्मादेतद्ब्रह्म नामरूपमन्नं च जायते\" इति हि श्रुतिः । यदीश्वरः स्वबन्धभ्रमनिवर्तनाय जगत्सृजति तर्हि बन्धच्छेदनौपयिकानेवार्थान्सृजतु, किमर्थं बन्धवर्धकानर्थकामादीन् सृजति ? किञ्च किं भ्रान्तिहेतुर्लीला ? उत भ्रान्तिकार्या ? उत भ्रान्तिरेव ? नाद्यः । लीलया स्वभ्रमसम्पादनानुपपत्तेः । न द्वितीयः, प्रथमसङ्कल्पस्य लीलात्वानुपपत्तेः, तद्वदेवोत्तरत्रापि लीलामन्तरेण भ्रमोपपत्तेश्च । नापि तृतीयः, द्विचन्द्रज्ञानस्य लीलात्वाप्रसिद्धेः, स्वयमभ्राम्यन्नीश्वरो लीलथा परान् मोहयतीति चेन्न; त्वन्मते भ्रान्त्या विना परदर्शनायोगात्परदर्शने सम्भवति तेषां स्वानन्यत्वज्ञानाच्च । निर्विशेषसन्मात्रस्य ब्रह्मणो निर्विशेषत्वादेव न लीलासम्भवः, ईश्वरस्य तु सर्वज्ञत्वेन संसारमहितत्वेन जीवान् स्वानन्यत्वेन च जानतो जन्मजरामरणादिनिर्वर्तननरकपातनादिव्यापारो न लीला भवितुमर्हति; अत इदमधिकरणं ब्रह्माज्ञानवादिनां विरुद्धम् । वैषम्येत्यादिसूत्राणि चाधिकरणान्तरं सर्वैर्वर्णितम्; न च तद्युक्त्तम्, फलफलिभावेन प्रकृतसाध्येन तेषामन्वितार्थत्वात्, फलफलिभावश्च दशिर्तः । कर्मसापेक्षतया वैषम्यनर्घृण्यपरिहारश्च भ्रान्तब्रह्मवादिनां न घटते, पित्तोपहतो हि शुभाशुभानपेक्षः कञ्चित्स्तौति सान्त्ववादिनमपि कञ्चिन्निन्दति, काश्चिदम्भसा सिञ्चति, कांश्चिन्मुसलेन हन्ति; न च तस्मिन्वैषम्यनैर्घृण्ययोर्दोषरूपता । न च युक्तया परिहर्तव्यत्वम् । सापेक्षत्वादितिपदं च विषमसृष्टया सम्बन्धर्महति, न हीश्वरश्चेत् कर्मसापेक्षः, तस्य स्वतन्त्रत्वात् । सृष्टिश्चेन्न कर्मसापेक्षा समष्टितत्त्वसृष्टौ सर्वशक्त्तितयेश्वरस्य निरपेक्षत्वात् । यस्मिन्नंशे वैषम्यनैर्गृण्यप्रसङ्गस्तत्रैव हि कर्मणोऽपेक्षा; अतः प्राप्ताप्राप्तविवेकेन वैषम्यांशस्य कर्मसापेक्षत्वाद्विषमसृष्टेरित्युक्त्तम् । उपपद्यत इति चानादित्वमुपपद्यत इति व्याख्यातम्, तदानीमविभागादिति शङ्कितहेतुरपरिहृतः स्यात्; अतः क्षेत्रज्ञानामनादित्वेऽपि अविभाग उपपद्यत इति व्याख्यातम् । उक्त्तलक्षणस्याविभागस्य तथोत्वोपपादकत्वेन अकृताभ्यागमादिप्रसङ्गरूपस्तर्कोऽपि सूत्राभिप्रेतो भवतीत्यभिप्रायेणाहतथानभ्युपगम इति । अकृताभ्यागमशब्देन मुक्त्तानामप्युत्पत्तिप्रसङ्गोऽभिप्रेतः । एवम् उपपद्यते इति द्वयं यथाक्रममविभागानादित्वयोः समर्थनपरम् । सर्वधर्मोपपत्तेश्चेतिसूत्रं निर्विशेषवादेऽत्यन्तमघटितमिति दुरपह्नवम् । ब्रह्मणो महामायत्वात्तस्मिन्मायाकल्पितधर्मोपपत्तिरिति तु श्रद्धामात्रम्, अशाब्दत्वात् । \"पराऽस्य शक्त्तिर्विविधैव श्रूयते स्वाभाविकी ज्ञानबलक्रिया च\" इति श्रुतिविरोधाच्च । यादवमिश्रानुसारिणस्तुसर्वधर्मोपपत्तेश्चेति सूत्रमप्यधिकरणान्तरमाहुः, तत्र चैतन्यशक्त्तिक्रियाशक्त्तिपरिणामशक्त्तिरूपाः सर्वे धर्मा ब्रह्मणि नोपपद्यन्ते, नित्यसर्गादिप्रवृत्तिप्रसङ्गात् न चेच्छया नित्यप्रसङ्गपरिहारः, इच्छाया नित्यत्वे नित्यप्रसङ्गात्, अनित्यत्वेऽपि हेतुसापेक्षत्वात् हेतोश्चामानकत्वात्; कथञ्चिद्धेत्वन्वेषणे तस्यापि नित्यानित्यविकल्पे पूर्वोक्त्तदोषप्रसङ्गादिच्छया व्यवस्थाऽनुपपत्तिर्नित्यप्रसङ्गः । अतो ब्रह्मणि सर्वे धर्मा नोपपद्यन्त इति पूर्वः पक्षः कृतः । इच्छायाः प्रलयकालात्ययज्ञानजन्मत्वात् तज्ज्ञानस्य प्रलयादौ कञ्चित्कालं स्वप्स्यामि ततः प्रबोद्धाहे इति सङ्कल्पस्य नष्टत्वेऽपि तदाहितविशेषप्रबोधशक्तया प्रलयकालात्येय जन्यत्वात् प्रलय\nकालस्य प्रकृतिपरिणामरूपत्वादन्त्यपरिणामस्य नित्यप्रसङ्गाभावादिच्छायाः कादाचित्कत्वोपपत्तेर्नित्यसर्गादिप्रसङ्गाभावात्\nब्रह्मणि ज्ञानक्रियापरिणामशक्त्तिरूपसर्वधर्मोपपत्तेरिति राद्धान्तितम् । तत्र तावदधिकरणान्तरत्वमयुक्त्तम्, सन्मात्रस्यापि ब्रह्मणः प्रकृत्यंशेन महदाद्युपादानत्वात् परिणामशक्त्तिमतोऽपि प्रकृत्यंशस्यान्तर्यामिब्राह्मणादिष्वीश्वरनियाम्यतयाऽवगतस्य स्वातन्त्र्ेण परिणामायोगात् \"सदेव सोम्येदमग्र आसीत्तदैक्षत बहु स्यां सोऽकामयत\" इति जगत्सर्गादिविषयस्येश्वरसङ्गल्पस्य कादाचित्कत्वावगमाच्च नित्यसर्गादिप्रवृत्त्यप्रसङ्गेन पूर्वपक्षोत्थानासम्भवात् । आद्विपराद्धकालभाविसदृशतरसूक्ष्मपरिणामपरम्परास्वन्त्यपरिणामलक्षणस्य प्रलयकालात्ययस्य ज्ञानं सिसृक्षाहेतुः । तत्र यदुक्त्तं सुषुप्तस्येश्वरस्य पूर्वसङ्कल्पाहितविशेषाप्रबोधशक्त्तिः प्रलयकालात्ययसहकृता प्रबोधं जनयति, तेन प्रलयात्ययं ज्ञात्वा सङ्कल्पयतीति तदयुक्त्तम् स्वतः सर्वज्ञस्य ज्ञानसङ्कोचककर्मपारवश्यरहितस्येश्वरस्य स्वापायोगात् स्वेच्छया स्वाप इति चेन्न; इच्छानुपपत्तेः । अज्ञातांशेऽपि ज्ञानमेव हि सर्वे वाञ्छन्ति, न तु ज्ञानलोपम् अभिमतत्वं दृश्यत इति चेत् आहाराजरणतीव्रामयदुःखपरिश्रमतमोगुणाभिभूतानां तत्तदधिष्टशमनाय निद्राकाङ्क्षा, लघुशरीरस्य व्याध्यादिरहितस्य प्रसन्नमनसो विचित्रमभिमतं विषयमवलोकयतो हि निद्राऽनभिमतैव भवति; अतः ऊमिर्षट्कातिगस्यानामयस्य सर्वशक्त्तेस्तमसः परस्येश्वरस्य कथं ज्ञानलोपोऽभिमतः स्यात् ? प्रबोधशक्त्तेः पूर्वसङ्कल्पाहितविशेषत्वमप्ययुक्त्तम्, विशेषस्य प्रबोधजननयोग्यतालक्षणत्वाद्योग्यतान्तरानुपपत्तेर्द्रव्यस्यैव सर्वविधयोग्यतापादनदर्शनाच्च । स च योग्यतालक्षणविशेषः किं प्रलयकालात्ययज्ञानात्प्रबोधमीश्वरे जनयति ? उताज्ञानात् ? न प्रथमः, योग्यतायाश्चैतन्याभावात् । द्वितीये सयोग्यतारूपविशेषस्तदानीमीश्वराधिष्ठिनः, न वा ? न प्रथमः, अप्रबुद्धस्याधिष्ठातृत्वायोगात् । द्वितीये चानधिष्ठितस्य विशेषस्य यथा प्रबोधकार्यकरत्वम्; एवमीश्वरानधिष्ठितस्य पअकृत्यांशस्यैव जगज्जननसम्भवात् प्रबोधपरिकल्पनं विफलम्; तद्धि कल्प्यम्, अश्रुतत्वात् । प्रबोधानन्तरभावितया त्वदभिमतस्सङ्कल्प एव हि तदैक्षतेति श्रुतः, न तु प्रबोधः, अप्रबुद्धस्य सङ्कल्पायोगात् तत षव प्रबोधः पल्प्यत इति चेन्न; स्वापप्रबोधयोरुभयोः कल्पनादपीश्वरज्ञानस्य नित्यतामात्रकल्पनस्य न्यायत्वाच्छ्रुत्यनुरोधाच्च । स्वापप्रबोधावपि वचनसिद्धाविति चेत्, नित्यज्ञानत्वं च वचनसिद्धम् तद्वचनं ज्ञानशक्त्तिनित्यत्वपरमिति चेत् स्वापप्रबोधवचनमपि जगद्य्वापारवैमुख्यौन्मुख्यविषयं स्यात् । इयान् विशेषः, क्वचिज्ज्ञानलोपस्याभिमतत्वानुपपत्तिः शक्त्तेराहितविशेषत्वानुपपत्तिरेकेण स्वापप्रबोधयोरश्रुतयोः परिकल्पनगौरवञ्च, अन्यत्र तद्विरहश्चेति किञ्च स्वापशब्द (#missing 9 lines.)"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.1.10 प्रयोजनवत्त्वाधिकरणम्\n172.आत्मार्थं विश्वसृष्टिः कथमपि सततावाप्तकामस्य न स्यात्  \nकारुण्याद्दुःखसृष्टिर्न भवति न च सा सर्वशक्तेश्चिकित्सा।  \nसर्वज्ञस्स्वात्मतृप्तस्तदिह न जगतो हेतुरित्यन्धचोद्यं  \nलीलाऽसौ लोकवत्स्यादभिमतिसमये सिद्धितस्त्वाप्तकामः॥\n173. विश्वं दुःखैकतानं विषममपि सदा निर्मिमाणस्य लीला  \nसंजायेतासमञ्जक्रमत इति भवेन्निर्दयत्वादिदोषः।  \nमैवं बीजाङ्कुरादिक्रमविषमभवानादिकर्मौघभाजां  \nजीवानां सौति तत्तत्फलमिति करुणासाम्ययोरप्रहाणात्॥\n174. दृष्टन्यायेन विश्वप्रजनकचिदचित्तत्त्वभेदप्रक्लृप्तौ  \nस्वेष्टप्रत्यर्थिधर्मोपनयननियतव्याप्तिवैयाकुली स्यात्।  \nअत्यन्तादृष्टमर्थं भणितुमधिकृताच्छास्त्रतस्सर्वकर्तु-  \nस्सिद्धौ बाधाद्यनर्हप्रमितिपरवती सर्वधर्मोपपत्तिः॥\n175. सांख्यस्मृत्या विरोधाद्विधिमतविहतेः कार्यवैरूप्यतोऽस्मि-  \nन्नेकार्थानेकतन्त्रोदितविहततया देहभोगावियुक्त्या ।  \nकार्योपादानभेदात् स्वहितविहतितः कारकस्तोमहानेः  \nकृत्स्नांशाद्यूहबाधात् कृतिविफलतयाऽप्युत्थितं प्रत्यविद्ध्यत्॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.1.10 प्रयोजनवत्त्वाधिकरणम्\n19. आत्मार्थमित्यादि। विश्वसृष्टिः- जगत्सृष्टिः। सततावाप्तकामस्य- नित्यमेवावाप्तसम स्तकामस्येश्वरस्य। कथमपि- केनापि प्रकारेण। आत्मार्थं न स्यात्- स्वार्थं न भवेत् सिद्धसर्वार्थत्वात्। अन्यथावाप्तसमस्तकामत्वहानिरिति भावः। कारुण्यात्- कृपया, जगत्सृष्टिरिति चेत्। दुःखसृष्टिर्न भवति- कारुण्याद्विश्वं सृजन् सुखरूपमेव हि सृजेत्, अतो नानाविधदुःखसृष्टिरनुपपन्नैव। सा- दुःखरूपजगत्सृष्टिः। सर्वशक्तेः- दुःखरूपचिकित्सामकृत्वापि रक्षितुं शक्तस्य परमात्मनः। चिकित्सा च न- भवरोगप्रतिक्रियापि न भवितुमर्हति। तत्- तस्मात्कारणात्। स्वात्मतृप्तः- परमानन्दरूपस्वात्मानुभवनित्यतृप्तः। सर्वज्ञः- परमात्मा। जगतो न हेतुः- जगतो न कारणं भवितुमर्हति। इति- एवम्प्रकारेण। इह- जगत्कारणविषये। अन्धचोद्यम्- अन्धानामेव चोद्यम्। असौ- विश्वसृष्टिः। लोकवत्- यथा परिपूर्णोऽपि सार्वभौमो द्यूतक्रीडादिकं करोति तद्वत्। लीला स्यात्- परमात्मनो लीलैव भवेत्। तर्हि कथमवाप्तसमस्तकामः स इत्यत्राह- अभिमतसमये- यद्यदाभिमतं\" तत्समय एव। सिद्धितः- अभिमतार्थसिद्ध्या। तुरेवार्थः। आप्तकामः- अवाप्तसमस्तकाम इत्युच्यत इत्यर्थः॥20.विश्वमित्यादि। विश्वम्-जगत्। दुःखैकतानम्-दुःखैकास्पतदतया। विषयमपि- अलपाल्पतराल्पतममहन्महत्तरमहत्तमसुखदुःखवैषम्ययुक्ततयापि। सदा- नतु कदाचित्, अपितु सर्वदैव। निर्मिमाणस्य- सृजतः परमात्मनः। लीला- जगत्सृष्टिफलभूता लीला। असमक्रञ्जमतः- प्रसिद्धायथावत्कार्यसमञ्चन्यायेन। सञ्जायेत- सम्पद्येत। अस्त्वेवम्, ततः किम्? इति- एवं मा शङ्किष्ठाः। बीजाङ्कुरादिक्रमविषमभवानादिकर्मौघभाजाम्- पूर्वपूर्वबीजैरुत्तरोत्तराङ्कुराद्युत्पत्तिक्रमेण विषमतया सम्भूताननादींश्च कर्मौघान्कर्मप्रवाहान् भजन्तीति तथा तादृशानां जीवानाम्। तत्तत्फलं सौति- तत्तज्जीवकृतकर्मफलमेवासङ्कीर्णतया ददाति। इति- एवंनिर्वाहवशात्। करुणासाम्ययोरग्रहाणात्- ईश्वरकारुण्यस्य सर्वसमत्वस्य च हान्यभावात्। अयं भावः- ईश्वरः सर्वेष्वपि चेतनेषु करुणयैव साम्येन भोगमोक्षप्रवृत्त्यर्थं जगत्सृजति तत्र चेतनानां तत्तत्कर्मानुरूपमेव फलं ददातीति साम्यं वैषम्यञ्चोपपन्नमिति॥21.दृष्टन्यायेनेत्यादि। दृष्टन्यायेन- अन्यत्र दृष्टानुसारेण। विश्वप्रजनकचिदचित्तत्वभेदप्रक्लृप्तौ- विश्वप्रजनक ईश्वरः, चितो जीवाः, अचित् प्रधानम्, एतद्रूपा ये तत्त्वभेदाः प्रामाणिकार्थवेशषाः, तेषां प्रक्लृप्तौ कल्पनायाम्। स्वेष्टप्रत्यर्थिधर्मोपनयननियतव्याप्तिवैयाकुली स्यात्- स्वाभिमतार्थस्य यो विरुद्धधर्मः, तदुपनयने तत्साधने नियतं यत् धर्मान्तरं तस्य या व्याप्तिस्सहचारनियमरूपा तद्वैयाकुली तन्मूलकस्वाभिमतार्थ असिद्ध्यनभिमतार्थसिद्धिरूपा व्याकुलता भवेत्। यथा कार्यत्वहेतुना सकर्तृकत्वसाधने यत् कार्यं तदल्पज्ञकर्तृकमिति व्याप्त्या स्वाभिमतसर्वज्ञेश्वरासिद्धिः, अनभिमतासर्वज्ञकर्तृकत्वसिद्धिश्च, एवं परमाणुपरिक्लृप्तावपि घटादिकं सावयवं सावयवारब्धमेव दृष्टम्, एवं द्व्यणुकं सावयवं कार्यमपि निरवयवारब्धमिति कल्प्यते चेत् व्याप्तिविरोधः, द्व्यणुके सावयवारब्धत्वेऽङ्गीक्रियमाणेऽपसिद्धान्तः, एवं दृष्टानुसारेण कल्पनायां व्याप्तिविरोधस्सम्भविता इति भावः। अत्यन्तादृष्टम्- प्रमाणान्तरेण ताद्रूप्येण वा तद्विपर्ययेण वाऽपरिच्छिन्नम्। 'असन्निकृष्टवाचा तु द्वयमत्र जिहासितम्। ताद्रूप्येण परिच्छित्तिस्तद्विपर्ययतोऽपि वा॥' इति व्यासार्यवचनात्। अर्थम्- वस्तु। भणितुम्- प्रतिपादयितुम्। अधिकृतात्- प्रवृत्तात्। शास्त्रतः- वेदाख्यशास्त्रात्। सर्वकर्तुः- सर्वजगत्कारणभूतस्य परमात्मनः। सिद्धौ सत्याम्। बाधाद्यनर्हप्रमितिपरवती- धर्मिग्राहकमानविरोधेन बाधप्रतिरोधानर्हा या प्रमितिश्शस्त्रजन्या प्रमातस्याः परवती परतन्त्रा तदधीनेति यावत्। सर्वधर्मोपपत्तिः- सर्वधर्माणां निमित्तत्वोपादानत्वसर्वज्ञत्वसर्वशक्तित्वनिरवयवत्वादिधर्माणामुपपत्तिरस्त्येव। येन प्रमाणेनेश्वरस्वरूपादिकमवगतं\" तेनैव प्रमाणेन जगत्कारणत्वोपलक्षितसर्वधर्मोपपत्तेर्नकिञ्चिदपि सङ्कटमिति भावः॥22.सांख्यस्मृत्येत्यादि। साङ्ख्यस्मृत्या विरोधात्- स्मृत्यनवकाशाधिकरणपूर्वपक्षहेतुभूतात् साङ्ख्यस्मृत्या विरोधात्। विधिमतविहतेः- 'एतेन योगः प्रत्युक्तः' इत्यधिकरणपूर्वपक्षहेतुभूतात् चतुर्मुखसिद्धान्तभूतयोगस्मृति विरोधात्। कार्यवैरूप्यतः- नविलक्षणत्वाधिकरणपूर्वपक्षहेतुभूतात् कार्यभूतजगद्वैलक्षण्यात्। अस्मिन्- कारणे ब्रह्मणि। एकार्थानेकतन्त्रोदितविहततया- एतेनशिष्टापरिग्रहाधिकरणपूर्वपक्षहेतुभूतात् परमाणुकारणत्वरूपैकार्थ निष्ठानेकसिद्धान्तोक्तिविरुद्धत्वात्। देहभोगावियुक्त्या- भोक्त्रापत्त्यधिकरणपूर्वपक्षहेतुभूतात् सर्वशरीरित्वप्रयुक्तात् देहभोगाविनाभावात्। कार्योपादानभेदात्- आरम्भणाधिकरणपूर्वपक्षहेतुभूतात् कार्योपादानयोस्स्वरूपभेदात्। स्वहितविहतितः- इतरव्यपदेशाधिकरणपूर्वपक्षहेतुभूतात् स्वहितविरुद्धत्वात्। कारकस्तोमहानेः- उपसंहारदर्शनाधिकरणपूर्वपक्षहेतुभूतात् सहकारिकारणवर्गशून्यत्वात्। कृत्स्नांशाद्यूहबाधात्- कृत्स्नप्रसक्त्यधिकरणपूर्वपक्षहेतुभूतात् कृत्स्नैकदेशपरिणामोहमूलकबाधात्। कृतिविफलतयापि- नप्रयोजनेत्यधिकरणपूर्वपक्षहेतुभूतात् ईश्वरव्यापारनैरर्थक्यादपि। उत्थितम्- विप्रतिपद्यमानं पूर्वपक्षिणम्। प्रत्यविध्यत्- निराकरोदित्यर्थः॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.1.10 प्रयोजनवत्त्वाधिकरणम्\nयुक्त्युपोद्बलितश्रुत्या कृत्स्न प्रसक्त्यादिदोषनिराकरणेन ब्रह्मण उपादानत्वसमर्थनेऽपि स्रष्टृत्वसमर्थनं न संभवति। प्रेक्षावत्प्रवृत्तेः\" प्रयोजनवत्त्वनियमादित्युत्थानात्संगतिः। पूर्वपक्षस्तु- ब्रह्मणो जगत्सृष्टिस्स्वार्था परार्था वा। नाद्यः। अवाप्तसमस्तकामस्यापेक्षितप्रयोजनाभावाच्च। न च प्रेक्षावतामपि निष्प्रयोजना कंतुकक्रीडादिप्रतीतिर्दृष्टेति शंक्यम्। ततोऽपि क्रीडापराणां तात्कालिकानन्दसत्त्वात्। न च ब्रह्मणो जगत्सृष्टावपि तादृशं प्रयोजनं कल्प्यम्। अवाप्तसमस्तकामत्वश्रुतिविरोधात्। नन्ववाप्तसमस्तकामानामपि राज्ञां कन्तुकक्रीडादिपृवृत्तिर्दृश्यत इति चेत्-न। अवाप्तभोगान्तरप्रयुक्तसकलकामानामप्यनवाप्तकन्तुकक्रीडानन्दार्थमेव तत्र प्रवृत्तेः। न चैवं ब्रह्मणि वक्तुं शक्यम्। किंच स्वप्रयोजनार्थं जीवान् संसारदुःखे निमज्जयतश्च ब्रह्मणो वैषम्यनैर्घृण्ये स्यातां। तल्लीलाचासमञ्जाख्यसगरतनयलीलाकल्पा स्यात्। एतेन परार्थासृष्टिरिति द्वितीयपक्षोऽपि निरस्तः। सृष्टेः पारार्थ्ये हि सर्वान् सुखिन एव सृजेत्। पक्षपातरूपेण वैषम्येण कांश्चित्सुखिनः\" कांश्चिदुःखिनश्च न सृजेत्। दुःखिनस्सृजतश्च नैर्घृण्यं प्रसज्यते। न च कर्मक्षपणेन रक्षितुमेव पापिनो दुःखं प्रापयति ब्रह्म, यथा व्रणिनो रक्षितुमेव व्रणदाहच्छेददुःखं वैद्यः प्रापयतीति वाच्यम्। व्रणदाहादिकमकृत्वा व्रणशांति कर्तुमशक्तस्य वैद्यस्य दाहादिदुःखप्रापकत्वेऽपि सर्वशक्तिकस्य ब्रह्मणोदुःखमप्रापय्यापि रक्षितुं शक्तस्य तत्प्रापकत्वायोगात्। न च तत्तत्कर्माण्यपेक्ष्य विषमसृष्टिकर्तुः पक्षपातित्वनैर्घृण्यदोषौ न प्रसज्येतेइति वाच्यम्। 'सदेव सोम्येदमग्र आसी'दिति ब्रह्ममात्रावशेषत्वेन श्रुतायामाद्यसृष्टौ कर्माभावेन तदानींतनिविषमसृष्ट्या वैषम्यनैर्घ-ण्यप्रसङ्गा निवारणात्। तस्माद्ब्रह्मणो जगत्सृष्टृत्वं न युक्तमिति॥ सिद्धान्तस्तु- सत्यं। प्रयोजनार्थैव प्रेक्षावत्प्रवृत्तिः। इहाप्यस्त्येव सृष्ट्या ब्रह्मणो लीलारूपं प्रयोजनं राज्ञ इव बालस्येव चाक्षद्यूतादिना, 'क्रीडा हरेरिदं सर्वं क्षरमित्युपधार्यतां। क्रीडतो बालक्स्येव चेष्टास्तस्य निशामये'त्यादि भगवत्पराशरवचनात्। न चैवं सति ब्रह्मणोऽवाप्तसमस्तकामत्वविरोधः। यद्यदेप्सति तत्तदाऽवाप्तुं सामर्थ्यं ह्यवाप्तसमस्तकामत्वं सार्वभौमादिसाधारणं, न तु सर्वदा सर्वकामावाप्तिमत्वम्। शीतोष्णादिकालभेदेन सुरनरतिर्यगा च विषमसृष्ठ्या वैषम्यनैर्घृण्यदोषापत्तिः, 'पुण्यो वै पुण्येन कर्मणा भवति पापः पापेने'ति श्रुतेः। कर्मविशेषमूलं\" जगद्वैषम्यमीश्वरस्तदुत्पत्तौ निमितमात्रं साधारणकारणम्। यथा सस्योत्पत्तौ पर्जन्यस्साधारणकारणम्। तद्भूयोऽल्पत्वव्रीहियवत्वादिवैषम्यं\" क्षेत्रबीजादिविशेषकृतमित्यभ्युपगमात्। यथोक्तं भगवता पराशरेण- 'निमित्तमात्रमेवासौ सृज्यानां सर्गकर्मणि। प्रधानकारणीभूता यतो वै सृज्यशक्तय'इति। सृज्यशक्तयस्सृज्यकर्माणि। एवं च ब्रह्मणः प्रजानां व्यवहारदर्शने तदीययुक्तायुक्तवचनानुसारेणानुग्रहविशेषं\" कुर्वतो राज्ञ इव न निरवद्यत्वहानिः। प्रत्युत विषमकर्मणामेकरूपसृष्टावेव युक्तायुक्तवादिनामेकरूपानुग्रहे व्यवहारद्रष्टुरिव तद्धानिस्स्यात्। न च सृष्टेः प्रागेकत्वावधारणात् तदा जीवानामप्यभावेन तत्कर्मणामभावश्शङ्कनीय इति वाच्यम्। जीवानां तत्कर्मप्रवाहाणाञ्चानादित्वेनैकत्वावधारणस्य पृथग्व्यपदेशार्हविभक्तनामरूपात्मकस्थूलरूपाभावाभिप्रायत्वात्। अतो जीवतत्कर्मणामनादित्वेन सत्वेऽप्यविभाग उपपद्यते। अनादित्वं जीवानां तत्सृष्टिप्रवाहाणाञ्च 'न जायते म्रियते वा विपश्चित्, सूर्याचन्द्रमसौ धाता यथापूर्वमकल्पय' दित्यादिश्रुतिषूपलभ्यते। विचित्रसृष्टिप्रवाहानादित्वेनैव तत्कारणविचित्रकर्मप्रवाहानादित्वमप्यवसीयते। तस्माज्जगदुपादानत्वतत्स्रष्टृत्वोपयुक्तानां सर्वेषां धर्माणां ब्रह्मण्युपपत्तेः प्रधानपरमाष्वादिष्वेव उक्तवक्ष्यमाणन्यायैस्तदुनुपपत्तेः\" ब्रह्म जगतो मूलकारणामित्येतद्युक्तमेवेति सिद्धम्॥ संग्रहकारिकाः॥ नावाप्तव्यं किमपि फलमस्त्याप्तकामस्य सृष्ठ्या लीलाऽप्येवं जगति वलते नासमञ्जेतराणाम्॥ तत्पारार्थ्ये कथमपि स्रजेन्नैव कस्यापि दुःखं\" कर्मापेक्षा परिहृतिरपि व्यापिका नाद्यसृष्टिः॥ राज्ञइव द्यूतकृतिः लीलेयं ब्रह्मणो जगत्सृष्टेः। कर्मापेक्षानियमान्नविषमता नापि नैर्घृण्यम्॥ तच्चास्ति प्रलयेष्वपि संसारभुजामनादित्वात्। श्रुतिषु सदेवेत्यवधृतिरविभागार्हास्तदाऽतइति॥ कारणतानिर्वाहो यैस्स्यात्सर्वेऽपि ते धर्माः। उपपद्यन्ते ब्रह्मणि तद्वैकल्यं प्रधानादौ॥ इति प्रयोजनवत्त्याधिकरणम्॥ इति श्रीमद्भरद्वाजकुपलजलधिकौस्तुभश्रीमदद्वैतविद्याचार्यश्रीविश्वजि द्याजिश्रीरङ्गराजाध्वरिवरसूनोरप्पयदीक्षितस्य कृतौ चतुर्मतसारे नयमयूखमालिकाख्ये द्वितीयपरिच्छेदे द्वितीयस्याध्यायस्य प्रथमः पादः॥ ॥श्रीमते हयवदनपरब्रह्मणे नमः॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.1.10 प्रयोजनवत्त्वाधिकरणम्\nजन्मजरामरणादिदुःखबहुळं जगत्सृजतोऽवाप्तसमस्तकामस्य परमात्मनः प्रवृत्तेः स्वार्थत्वपरार्थत्वासम्भवात् प्रयोजनानुद्देशेन प्रेक्षावत्प्रवृत्तेरयोगात् प्रवृत्तिर्नोपपद्यत इति पूर्वः पक्षः। सिद्धान्तस्तु-।।लोकवत्तु लीलाकैवल्यम्।। यथा महाराजस्यापि केवललीलाप्रयोजनाः कन्दुकादिक्रीडा दृष्टाः, एवं\" परमात्मनोऽपि केवललीलार्था जगत्सृष्ट्यादिप्रवृत्तिरिति।।।।वैषम्यनैर्घृण्ये न सापेक्षत्वात्तथाहि दर्शयति।। ननु विषमं देवमनुष्यतिर्यगादि सृजतः परमात्मनो वैषम्यं प्रसजेत्, अतिघोरनरकादिसृष्ट्या निर्घृणत्वं\" च प्रसजेदिति चेन्न। तत्तत्कर्मानुसारेण कर्मसापेक्षतया सृजतो न पक्षपातादिदोषप्रसक्तिः। 'साधकारी साधुर्भवति पापकारी पापीभवति'। 'निमित्तमात्रमेवासौ सृज्यानां सर्गकर्मणि। प्रधानकारणीभूता यतो वै सृज्यश्क्तय' इति श्रुतिस्मृतिप्रमाणं दर्शयति। अतो वैषम्यनैर्घृण्ये नेति।।।।न कर्माविभागादिति चेन्नानादित्वादुपपद्यते चाप्युपलभ्यतेच।। ननु प्रळये जीवस्य ब्रह्मणाऽविभागेन तदाश्रीतानां च कर्मणामभावात् सर्गाद्यसृष्टौ स्वेच्छया तरतमभावापन्नं\" जगत्सृजतो वैषम्यादिकमपरिहार्यमिति चेन्न। जीवानामनादित्वनात् तदानीं कर्मणामपि सत्वान्नवैषम्यादिप्रसंगः। न च जीवानामनादित्वे प्रळये 'सदेवसोम्येदमग्र आसी'दिति अविभागोनोपपद्यत इतिवाच्यम्। अविभक्तनामरूपतया भेदकाकारस्फुरणमात्रेण अविभागव्यवहारोपपत्तेः। तदनादित्वञ्च ' न जायते म्रियते वा विपश्चित्, 'प्रकृतिं\" पुरुषंचैव विध्यनादी उभावपी'ति श्रुतिस्मृतिषूपलभ्यते।।।।सर्वधर्मोपपत्तेश्च।। प्रधानादिषु असम्भावितानामपि सृष्ट्युपयुक्तसार्वज्ञ्यसर्वशक्त्यादि सकलधर्माणां परमात्मन्येवोपपत्तेः\" परमात्मैव जगत्कारणमिति स़ृष्टेर्लीलाप्रयोजनत्वं सिद्धम्।। ।।इति प्रयोजनवत्त्वाधिकरणम्।। इति चतुष्षष्टिप्रबन्धनिर्माणसंसूचितसर्वतन्त्रस्वतन्त्रताबिरुदांचितैः\" श्रीमद्रङ्गरामानुजमुनिभिरनुगृहीतायां श्रीशारीरकब्रह्मसूत्रव्याख्यायां\" श्रीशारीरकशास्त्रार्थदीपिकायां द्वितीयस्याध्यायस्य प्रथमः पादः।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.1.10 प्रयोजनवत्त्वाधिकरणम्\nis not available.कन्तुकाद्यारम्भस्य लीलात्वं युक्त्तमित्यादि - ननु केवलं लीलैकप्रयोजनाः कन्तुकाद्यारम्भा दृश्यन्ते । जन्मस्थितिध्वंसादेर्लीलैव प्रयोजनमिति कन्तुकारम्भजन्मस्थितिध्वंसादेर्लीलप्रयोजनकत्वप्रतिपादकभाष्ये विद्यमाने तदनादरेण कन्तुकाद्यारम्भस्य लीलात्वं युक्त्तम् । यत्नगोरवाभावाज्जगद्य्वापारस्य लीलात्वमनुपपन्नमिति कथं व्यापारस्यैव लीलात्वकथनमिति चेत्- अत्र केचित्; \"क्रीडार्थं सृष्टिरित्यन्ये भोगार्थमितिचापरे देवस्यैष स्वभावोयमाप्तकामस्य का स्पृहा' इति माण्डूक्यश्रुतौ सृष्टेर्लीलाथर्त्वस्य परपक्षत्वोपन्यासात् लीलाशब्दोत्रानायासकर्मपरः, लीलामात्रमेतस्य भारत्रयधान्यवहनमिति । तत्रापि प्रयोगदर्शनात्, यथा अङ्गुलिचालनादयोऽनायाससाध्याः क्रियाः, न प्रयोजनापेक्षाः । अत एव न तत्र प्रयोजनप्रश्नः, तत्प्रश्नेपि तूष्णीमेवोत्तरम्, एवं परमात्मनोप्यनायाससाध्याः सृष्टयादिक्रियाः, न प्रयोजनापेक्षाः, अत्र च \"अखिलभूवनजन्मस्थेमभङ्गादिलीला' इत्याद्यपद्यस्यैव साक्षित्वात् केवललीलैकप्रयोजनाः कन्तुकाद्यारम्भाः ध्वंसादेर्लीलैव प्रयोजनमिति भाष्यस्यापि स्वस्य स्वयं दास इतिवत् स्वस्य स्वयमेव प्रयोजनमित्यर्थे तात्पर्यमित्येवाचार्याभिप्रायं वर्णयन्ति ॥is not available.is not available.स्वान्यत्वज्ञानाच्चेति न लीलासम्भव इत्युत्तरत्रान्वयः । विषमसृष्टया सम्बन्धमर्हतीति - ननु पररीत्या ईश्वरेण सृष्टेत्यथर्ः । नहीश्वरश्चेत् कर्मसापेक्ष इति नियमो नहीत्यर्थः । एवं सृष्टिश्चेदित्युत्तरवाक्येपि द्रष्टव्यम् । समष्टितत्त्वसृष्टाविति - ननु कार्यमात्रे जीवदृष्टस्य कारणत्वात्तत्रापि कर्मसापेक्षत्वं शक्यते वक्त्तुमिति चेन्न; मुक्त्तापेक्षितमाताश्चित्रादिभोग्यसृष्टौ व्यभिचारेण सर्वत्र कार्ये तत्सापेक्षत्वाभावादिति भावः । सूत्राभिप्रायो भवतीत्यभिप्रायेणाहेति - सूत्राभिप्रेतो भवतीत्यभिप्रायेणोक्त्तवानित्यर्थः । सूत्रमप्यधिकरणान्तरमाहुरिति - यद्यपि मृषावादिमतेपीदं सूत्रमधिकरणान्तरमिति कल्पतरौ व्यक्त्तमुक्त्तम्, तथापि भाष्यभामत्योरप्रतीतत्वादेवमुक्त्तमिति द्रष्टव्यम् । प्रलयात्ययज्ञानजन्मत्वादिति - प्रलयोऽतीत इति ज्ञानजन्यत्वादित्यर्थः । योग्यतान्तरानुपपत्तेरिति - प्रबोध शक्त्तेरपि योग्यतारूपत्वादितिभावः । प्रलयकालात्ययज्ञानादीति - प्रलयकालात्ययं जानातीत्यर्थः । ॥ इति प्रयोजनत्वाधिकरणम् ॥ #missing colphon."
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.1.10 प्रयोजनवत्त्वाधिकरणम्\nஅவாப்த ஸமஸ்தகாமனான பரமபுருஷனுக்கு ஜகத் ஸ்ருஷ்ட்யாதிகளில் ப்ரயோஜனமில்லாமையால், காரணத்வம் கூடாதென்கிற சங்கையை இங்கு பரிஹரிக்கிறார் என்று ஸங்கதி. ப்ரஹ்மத்துக்கு ஜகத்காரணத்வம் கூடுமா? கூடாதா என்று சம்சயம், அது கூடாது. நப்ரயோஜனவத்வாத் -ப்ரஹ்மம் அவாப்த ஸமஸ்தகாமன் ஆனபடியால் ச்ருஷ்டியால் அதற்கு ஒரு ப்ரயோஜனமும் இல்லாமையால் அது பொருந்தாது. உலகில் குயவர்போன்றவர் ஒரு ப்ரயோஜனத்தை எதிர் பார்த்தே குடம் முதலியவற்றைப்படைக்கப்பார்க்கிறோம். ஆகவே கர்ப்ப - வாஸாதி துக்கரூபமான ஜகத்தின் ச்ருஷ்டியைக் கருணையால் செய்கிறா னென்பது அயுக்தமாதலின், ப்ரஹ்மத்திற்குக்காரணத்வம் பொருந்தாதென்று பூர்வபக்ஷம் இந்த சூத்ரத்தில் கூறப்படுகிறது. அதற்கு விடை. (1)\n“து”சப்தம் சங்கையை விலக்குகிறது. லீலாகைவல்யம் - கேவலம் லீலையே, ப்ரயோஜனம். கேவலம் என்பது வேறு பயன்களில்லையென்கிறது. ஆகவே கேவல லீலை ஸ்ருஷ்டியை ஆரம்பிக்கவே பயன்படுகிறது. அவன் அவாப்த ஸமஸ்தகாமனானாலும், லீலாரஸமாத்திரத்திற்காக, ஜகத்ஸ்ருஷ்ட்யாதிகளைச் செய்வது பொருந்தும். லோகவத் - லோகத்தில் மஹாராஜாவிற்குக் கேவலம் பந்து விளையாட்டு, சூதாட்டம் முதலியவற்றில் ஈடுபாடு காணப்படுகிறது. அப்படியே ப்ரஹ்மத்துக்கும் காரணத்வம் கூடும்.(2)\nஇங்கு ஓர் ஆக்ஷேபம் தோன்றுகிறது. ஸர்வஸமனாய் பரமகாருணிகனான பரமபுருஷனுக்கு தேவமனுஷ்யாதிகளான விஷமமான ஸ்ருஷ்டிகளைச் செய்வதால் வைஷம்யமும், (பக்ஷ பாதமும்) துக்கம் மிக்க ஜகத்தைப் படைப்பதால் நைர்க்ருண்யம் (இரக்கமின்மை ) என்ற தோஷமும் வருமே என்பதேயது. அதற்கு இந்த சூத்திரம் விடை தருகிறது. “வைஷம்ய நைர்ருண்யே ந” - இவ்விரு தோஷங்களும் வாரா. ஏனெனில், ஸாபேக்ஷத்வாத் ஜீவர்களின் முந்தைய கர்மங்களை அனுஸரித்து தேவர், மனுஷ்யர் போன்று வேறுபட்ட ச்ருஷ்டியைச் செய்வதனால் ஸ்வத: ஸர்வஸமனான ஈச்வரனுக்கு தேவாதி விஷமஸ்ருஷ்டியிலும், துக்கமிக்க ஸ்ருஷ்டியிலும் அவ்வோ ஜீவர்களின் பூர்வ ஜன்ம கர்மமே ஹேது வென்று கருத்து. “ததாஹி தர்சயதி”:- ஸாதுகாரீ ஸாதுர் பவதி, அஸாதுகாரி பாபோ பவதி முதலிய சாஸ்த்ரங்கள் பூர்வ கர்மாவிற்கு ஏற்பவே ஸாது, பாபீ என்ற வைஷம்யம் ஏற்படுவதைக் காட்டுகிறது. (3)\nநகர்ம - ஸ்ருஷ்டிக்கு முன்னால் கர்மா இல்லை. ஏனெனில், அப்போது ஜீவர்களில்லாமையாலே, ஸதேவ ஸோம்ய இதம் அக்ரே ஆஸீத் ஏகமேவ\nஅத்விதீயம் என்னும் ச்ருதி ப்ரஹ்மத்துக்கும், ஜீவனுக்கும் விபாகமில்லை. ப்ரஹ்மம் ஒன்றே அப்போது இருக்கிறது என்று சொல்வதால் ஜீவர்களின் கர்மாவை யனுஸரித்தே ஸாதுத்வமும், பாபித்வமும் போன்ற வைஷம்யம் ஏற்படுகிறது என்பது அனுபபன்னம். இதிசேந்ந - என்று கூறுவது சரியன்று. ஏனெனில், அநாதித்வாத் -ஜீவர்களின், கர்மப்ரவாஹமும் அநாதியாயிருப்- பதாலே உபபத்யதேச -ஜீவர்கள் அநாதிகளாய் ப்ரளய காலத்தில் இருந்தாலும் ஏகமேவ என்று ச்ருதி பொருந்தலாம். ப்ரஹ்மம் ஏகம் என்பது நாம ரூபவிபாகத்திற்குத் தகாத ஸூக்ஷ்மாவஸ்தையிலுள்ள சேதனா சேதன சரீரகத்வம். இத்தால் அந்த ஸூக்ஷ்மாவஸ்தை ப்ரஹ்மபர்யந்தம் குறிப்பிடு வதால் ப்ரஹ்மம், ஏகம் என்பது பொருத்தமே. உபலப்யதேச - ச்ருதி ஸ்ம்ருதி களிலே ஜீவர்களுக்கும், அவர் தம் கர்மாக்களுக்கும் அனாதித்தன்மை தோன்று கிறது. ஜ்ஞாஜ்ஞௌ த்வௌ அஜாவிசநீசௌ, நித்யோநித்யானாம் சேதன: சேதனானாம் முதலிய ச்ருதி \"ப்ரக்ருதிம் புருஷஞ்சைவ வித்தி அனாதீ உபாவபி\" முதலியவை ஸ்ம்ருதிகள். (4)\nஸாங்க்ய வைசேஷிகாதிகளின் பக்ஷங்களில் காரணமாக ஏற்கப்பட்ட ப்ரதான, பரமாணுக்களில் அஸம்பாவிதமாயும் காரணத்வத்திற்கு இன்றியமை யாதவையுமான ஸர்வஜ்ஞத்வம், ஸர்வசக்தித்வம் முதலிய தர்மங்களுக்குப் பரமபுருஷனிடத்தில் பொருத்தமிருப்பதால் அவனே ஸூக்ஷ்ம சிதசித் சரீர கனாயிருந்து ஸகல ஜகத்துக்கும் ஸர்வவிதமான காரணமாவானென்பது சித்த மாயிற்று. நம் ஆசார்யர் அருளிய முறையில் வைஷம்யம் நைர்க்ருண்யங்களை நீக்கும் முறையொன்று வருமாறு:- \" நிச்சேஷாத்மாபவர்க்கே குத்ரசிந்நித்யமஸ்து”- அ. சாராவளீ. இதன் பொருளாவது:- நித்யசம்ஸாரி ஒருசாரார். வருங்காலத்தில் ஸம்ஸாரமற்றவர் ஒரு சாரார். \"க்ஷிபாம்யஜஸ்ரமசுபான்” என்றபடி ஒரு காலமும் ஸம்ஸார நீக்கம் அற்றவன் நித்யசம்ஸாரி. இத்தகைய நித்ய ஸம்ஸாரியை ஏற்றுக் கொள்ளாவிட்டால், லீலாவிபூதி நித்யையென்று ஸ்ரீ ஸுக்தியுடன் முரண்பாடு ஏற்படும். ஆகவே நித்யஸம்ஸாரியை ஏற்கவேண்டுமென்று சிலர் கூறுகின்றனர். மற்றுஞ்சிலர் எல்லா ஜீவர்களுமே முக்திக்கு யோக்யர்களென்று கூறும் சுகர்போன்றவர்கட்கு ஸஹகாரிகாரணம் ஸித்தித்தால் முக்தியில் சந்தேக மில்லையென்றும், க்ஷிபாம்யாஸ்ரமசுபான், மாமப்ராப்யைவகௌந்தேய, அவிச்சின்னாஸ்தத: மூடாஜன்மநிஜந்மநி - என்கிற ப்ரமாணங்கள் விளம்ப மிகுதியைக் கூறுவன என்றும், \"ததா ஸம்ஸாரி பாந்தஸ்ய யாதிமோஹச்ரம்: சமம். முதலிய ப்ரமாணங்கள் எல்லா ஸம்ஸாரிகளுக்கும் உபாயத்தின் சம்பந்தத்தால் ஸம்ஸார மோஹ நிவ்ருத்தியைச் சொல்வதாலும் நித்யஸம்ஸாரியேயில்லையென்கிறார்கள். இந்த இரண்டு பக்ஷத்திலும் வைஷம்ய நைர்க்ருண்யத்தைப் பரிஹரித்தருளுகிறார். நித்யஸம்ஸாரியை ஏற்காவிட்டால், ஜீவர்கள் அனந்தர்களா யிருப்பினும், எல்லாரும் முக்தியோக்யர்களாதலின், காலக்ரமத்தில் முக்தர் களாகும் பக்ஷத்தில் - லீலாவிபூதியில்லாமல் போவதால் -பகவானுக்கு லீலை ஓய்வு பெற்றுவிடும். அதை விலக்க நித்யஸம்ஸாரியை ஏற்றால் அவனிடம் பகவானுக்குத் தயையில்லாமையாலே நைர்க்ருண்யம் என்னும் தோஷம் வரும் என்ற பூர்வபக்ஷத்திற்குச் சமாதானம்-முன் பக்ஷத்தில் லீலையற்றுப்போம் என்பது தோவுமன்று. ஏனெனில், சுயேச்சை யான செயலே லீலையாதலின், ஸ்ருஷ்டியில் ஈடுபடுவதுபோல் - அதிலிருந்து விலகிநிற்றலும் லீலையேயாதலின், பிறரின் உபத்ரவத்தினாலல்லாது தன் இச்சையால் மட்டும் வந்தபடியால் லீலையின் ஓய்வு குறையாகாது. நித்ய ஸம்ஸாரிபக்ஷத்தில் அந்தஜீவர்களின் முன் கர்மாவுக்கு ஏற்ப - பகவானின் தயை விரோதியாயிருப்பதால் நைர்க்ருண்யாதி தோஷங்களில்லை என்று பொருள். \nஸ்ரீ பாஷ்யம் ஆரம்பணாதிகரணத்தில் - பூர்வபக்ஷத்தில் வந்த லீலா விபூதியின் ஏற்க முடியாதநிலையாகிற தோஷத்திற்கும் இவ்வர்த்தம் இங்கு வேறு ஒரு முறையில் பரிஹாரமாக எழுதப்படுகிறது. \nஇந்த ஸ்ம்ருதி பாதத்தில் 10 அதிகரணங்களில் 10 பொருட்கள் கூறப்படுகின்றன. \n1. ஸ்ம்ருத்யதிகரணத்தில் - ஸாங்க்யஸ்ம்ருதி விரோதம் வருமேயென்பது பூர்வபக்ஷியின் யுக்தி. \n2. யோகாதிகரணத்தில் ப்ரஜாபதியின் மதத்தில் விரோதம் வரும் என்பது யுக்தி. \n3. நவிலக்ஷணத்வாதிகரணத்தில் காரண பூதப்ரஹ்மத்திற்கும் கார்யமான ஜகத்துடன் வேறுபாடு. \n4. சிஷ்டாபரிக்ரஹத்தில் பரமாணுகாரணத்வத்திற்குப் பாதகம். \n5. போக்த்ராபத்யதிகரணத்தில் தஹஸம்பந்தத்தால் துக்கானுபவம் தவிர்க்கமுடியாததென்பது யுக்தி. \n6. ஆரம்பணாதிகரணத்தில் - கார்யமும் உபாதாநகாரணமும் பின்னமாயிருக்கவேண்டுமென்ற யுக்தி. \n7. இதரவ்யபதேசாதிகரணத்தில் - தனக்கு ஹிதத்தைச் செய்யாமை, அஹிதத்தைச் செய்வதால் காரணத்வம் தகாதென யுக்தி. \n8. உபஸம்ஹாராதர்சனாதிகரணத்தில் ஸஹகாரிகள் (உதவிப்பொருள்) இல்லாமையால் காரணத்வம் தகாதென்னும் யுக்தி. \n9.  க்ருத்ஸ்ன ப்ரஸக்த்யதிகரணத்தில் ப்ரஹ்மம் பூர்ணமாய்க் காரணமா? ஏகதேசம் காரணமா? என்ற விகல்பம், இவ்வாறு பத்து பூர்வபக்ஷ யுக்திகளையும் முன்காட்டிய யுக்திகளால் ஸூத்ரகாரர் நிராகரிக்கிறார். என்று திருவுள்ளம். \n10. நப்ரயோஜனவத்வாதிகரணத்தில் பயனின்மையால் ஸ்ருஷ்ட் யாதிகள் பொருந்தாதென்று ஆக்ஷேபம். \nஇரண்டாம் அத்தியாயம் முதல்பாதம் முற்றிற்று."
                            }
                        ]
                    }
                ]
            },
            {
                "title": "Pada 2",
                "number": 2,
                "verses": [
                    {
                        "verse_number": 11,
                        "original_text": "Adhikarana 2.2.1 रचनानुपपत्त्यधिकरणम्\nरचनानुपपत्तेश्च नानुमानं प्रवृत्तेश्च॥2.2.1॥\nपयोऽम्बुवच्चेत्तत्रापि॥2.2.2॥\nव्यतिरेकानवस्थितेश्चानपेक्षत्वात्॥2.2.3॥\nअन्यत्राभावाच्च न तृणादिवत्॥2.2.4॥\nपुरुषाश्मवदिति चेत्तथापि॥2.2.5॥\nअङ्गित्वानुपपत्तेश्च॥2.2.6॥\nअन्यथानुमितौ च ज्ञशक्तिवियोगात्॥2.2.7॥\nअभ्युपगमेऽप्यर्थाभावात्॥2.2.8॥\nविप्रतिषेधाच्चासमञ्जसम्॥2.2.9॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.2.1 रचनानुपपत्त्यधिकरणम्\nउक्त्तं जगज्जन्मादिकारणं परं ब्रह्मेति; तत्र परैरुद्भाविताश्च दोषाः परिहृताः, इदानीं स्वपक्षरक्षणाय परपक्षाः प्रतिक्षिप्यन्ते। इतरथा कस्यचिन्मन्दधियः तेषां पक्षाणां युत्तयाभासमूलतामजानतः प्रामाणिकत्वशङ्कया वैदिकपक्षे किंचिछद्धावैकल्यं जायेतापि। अतः परपक्षप्रतिक्षेपाय अनन्तरः पादः प्रवतर्ते। तत्र प्रथमं तावत् कापिलमतं निरस्यते, वैदिकानुमतसत्कार्यवादाद्यर्थसंग्रहेण एतस्य सत्पक्षनिक्षेपसम्भावनाभ्रमहेतुत्वातिरेकात्। \"इक्षतेर्नाशब्दम्\" इत्यादिभिः वैदिकवाक्यानां अतत्परत्वमात्रमुक्त्तम्; अत्रैव तत्पक्षस्वरूपप्रतिक्षेपः क्रियत इति न पौनरुक्त्तयाशङ्का। एषा हि सांख्यानां दर्शनस्थितिः \"मूलप्रकृतिरविकृतिः महदाद्याः प्रकृतिविकृतयः सप्त। षोडशकश्च विकारो न प्रकृतिर्न विकृतिः पुरुषः\" इति तत्त्वसंग्रहः। मूलप्रकृतिर्नाम सुखदुःखमोहात्मकानि लाघवप्रकाशचलनोपष्टम्भनगौरवावरणकार्याण्यत्यन्तातीन्द्रियाणि कार्य्यै कनिरूपणविवेकान्यन्यूनातिरेकाणि समतामुपतानि सत्त्वरजस्तमांसि द्रव्याणि; सा च सत्त्वरजस्तमसां साम्यरूपा प्रकृति एका स्वयमचेताऽनेकचेतनभोगापवर्गार्था नित्या सर्वगता सततविक्रिया न कस्यचिद्विकृतिः, अपि तु परमकारणमेव। महदाद्यास्तद्विकृतयोः, अन्येषां च प्रकृतयः सप्त; महानहङ्कारः शब्दतन्मात्रं स्पर्शतन्मात्रं रूपतन्मात्रं रसतन्मात्रं गन्धतन्मात्रमिति। तत्र अहङ्कारस्त्रिधा - वैकातिकस्तैजसो भूादिश्च, क्रमात्सात्त्विको राजसस्तामसश्च; तत्र वैकारिकः सात्त्विक इन्द्रिवादिः, भूतादिस्तामसो महाभतहेतुभूततन्मात्रहेतुः, तैजसो राजसस्तूभयोरनुग्राहकः। आकाशादीनि पञ्च महाभूतानि। श्रोत्रादीनि पञ्च ज्ञानेन्द्रियाणि, वागादीनि पञ्च कर्मेन्द्रियाणि, मन इति केवलविकाणाः षोडश; पुरुषस्तु निष्परिणामत्वेन न कस्यचित्प्रकृतिः, न कस्यचिद्विकृति;। तत एव निर्धर्म्मकश्चैतन्यमात्रवपुर्नित्यो निष्क्रियः सर्वगतः प्रतिशरीरं भिन्नश्च; निर्विकारत्वान्निष्क्रियत्वाच्च तस्य कतर्ृत्वं भोक्त्तृत्वं च न सम्भवति। एवम्भूतेऽपि तत्त्वे मूढाः प्रकृतिपुरुषसन्निधिमात्रेण पुरुषस्य चैतन्यं प्रकृतावध्यस्य प्रकृतेश्च कर्तृत्वं स्पटिकमणाविव जपाकुसुमस्यारुणिमानं पुरुषऽध्यस्य अहं कर्ताभोक्त्तेतिे मन्यन्ते। एवमज्ञानाद्भोगः तत्त्वज्ञानाच्चापवर्गः। तदेतत्प्रत्वक्षानुमानागमैः साधयन्ति, तत्र प्रत्यक्षसिद्धेषु पदार्थेषु नातीव विवादपदमस्ति। आगमोऽपि कपिलादिसर्वज्ञज्ञानमूल इति, सोऽपि प्रथमे काण्डे प्रमाण लक्षणे निरस्यप्रयः। यदिदं प्रधानमेव जगत्कारणमित्यनुमानम्, तन्निरसनेन तन्मतं सर्वं निरस्तं भवतीति तदेव निरस्यते। ते चैवं वर्णयन्ति - कृत्स्नस्य जगतः एकमूलत्वमवश्याभ्युपगमनीयम्; अनेकेभ्यः कार्य्येत्पत्त्यभ्युपगमे कारणानवस्थानात्। तन्तुप्रभृतयो ह्यवयवाः स्वांशभूतढः षड्भिः पार्श्चैः परस्परं स्युज्यमानां अवयविनमुत्पादयन्ति; ते च तन्त्वादयः स्वावयवैस्तथाभूतैरुत्पाद्यन्ते; ते च तथाभूतैः स्वावयवैरिति परमाणुभिरपि स्वकीयैः षह्भिः पार्श्चैः स्युज्यमानैरेव स्वकार्य्येत्पादनमभ्युपेतव्यम्, अन्यथा प्रथिमानुपपत्तेः। परमाणवोऽप्यंशित्वेन स्वांशैस्तथततैवोत्पाद्यन्ते, ते च स्वांशैरिति न क्कचित्कारणव्यवस्थितिः, अतः कारण व्यवस्थासिद्धयर्थमेकं द्रव्यं विविधविचित्रपरिणामशक्त्तियुक्त्तम् स्वयमप्रच्युतस्वरूपमेव महदाद्यनन्तावस्थाश्रयः कारणमाश्रयणीयम्। तच्चैकं कारणं गुणत्रयसाम्यरूपं प्रधानमिति तत्कल्पने हेतुनुपन्यस्यन्ति \"भेदानां परिमाणातसमन्वयाच्छक्त्तितः प्रवृत्तेश्च। कारणकार्यविभागात् अविभागाद्वैश्चरूप्यस्य॥ कारणमस्त्यव्यक्त्तम्\" इति। अयमर्थः - विश्वरूप्यमेव वैश्वरूप्यम्; विचित्रसन्निवेशं तनुभुवनादिकृत्स्नं जगत्; तच्च जगद्विचित्रसन्निवेशत्वेन कार्य्यभूतं तत्सरूपाव्यक्त्तकारणकम् कुतः? कार्य्यत्वात्; कार्य्यस्य हि सर्वस्य तत्सरूपात्कारणविशेषाद्विभागस्तस्तिन्नेवाविभागश्च दृश्यते; यथा घटमुकुटादेः कार्य्यस्य तत्सरूपान्मृत्सुवणदिः कारणाद्विभागस्तस्मिन्नेव चाविभागः, अतो विश्वरूपस्य जगतस्त्सरूपात्प्रधानादुत्पत्तिः तस्मिन्नेव लयश्चेति प्रधानकारणकमेव जगत्। गुणत्रयसाम्यरूपं प्रधानमेव जगत्सरूपकारणम्; सत्त्वरजस्तमोमयसुखदुःखमोहात्मकत्वाजगतः। यथा मृदात्मनो घटस्य मृद्द्रव्यमेव कारणम्, तदेव हि तदुत्पत्त्याख्यप्रवृत्तिशक्त्तिमत, तथा दर्शनात्। अव्यक्त्तस्य गुणसाम्यरूपस्य देशतः कालतश्चापतिमितस्यैव कारणत्वम् भेदानाम् महदहङ्कारतन्मात्रातीनां परिमितत्वादवगम्यते। महनादीनि च घटादिवत्परिमितानि कृत्स्नजगदुत्पत्तौ न प्रभवन्ति, अतस्त्रिगुणं जगद्गुणत्रयसाम्यरूपप्रधानैककारणमिति निश्चीयते॥ अत्रोच्यते - रचनानुपपत्तेश्च नानुमानं प्रवृत्तेश्च - अनुमीेयत इत्यनुमानम्, न भवदुक्त्तं प्रधानं विचित्रजगद्रचनेसमर्थम्, अचेतनत्वे सति तत्स्वभावाभिज्ञानधिष्ठितत्वात्; पदेवं तत्तथा, यथा रथप्रासादादिनिर्माणे केवलदार्वादिकम्। दार्वादेरचेतनस्य तज्ज्ञानधिष्ठितस्य कार्य्यारम्भानुपपत्तेदर्शनात, तज्ज्ञानधिष्ठितस्य कार्य्यारम्भप्रवृत्तेर्दर्शनाच्च न प्राज्ञानधिष्ठितं प्रधानं कारणमित्युक्त्तं भवति। चकारादनवयस्यानैकान्त्यं समुच्चिनोति; न ह्यन्वितं शौक्लयगोत्वादि कारणत्वव्याप्तम्, न च वाच्यं माभृदन्वितानामपि शौक्लयादिधर्माणां कारणत्वम्, द्रव्यस्य तु हेमादेः कार्य्येऽन्वितस्य कारणत्वव्याप्तिरस्त्येव; सत्त्वादीन्यपि द्रव्याणि कार्य्येऽन्वितानि कारणत्वव्याप्तानि - इति। यतः सत्त्वादयो द्रव्यधर्म्माः, न तु द्रव्यस्वरूपम्, सत्त्वादयो हि पृथिव्यादिद्रव्यगतलघुत्वप्रकाशादिेहेतुभूताः तत्स्वभावविशेषा एव न तु मृद्धिरण्यादिवद् द्रव्यतया कार्य्यान्विता उपलभ्यन्त; गुणा इत्येव च सत्त्वादीनां प्रसिद्धिः। यच्च कारणव्यवथासिद्धये जगत एकमूलत्वमुक्त्तं तदपि सत्वादीनामनेकत्वान्नोपपद्यते। अत एव कारणव्यवस्था च न सिद्धयति। साभ्यावस्थाः सत्वादय एव हि प्रधानमिति त्वन्मतम्। अतः कारणबहुत्वादनवस्था तदवस्थैव। न च तेषामपरिमितत्वेन व्यवस्थासिद्धिः। अपरिमितत्वे हि त्रयाणामपि सर्वगतत्वेन न्यूनाधिकभावाभावद्वैपमयासिद्धेः कार्य्यारम्भासम्भवात्। कार्य्यारम्भायैव परिमितत्वमवश्याश्रयणीयम्॥\nयत्र रथादिषु स्पष्टं चेतनाधिष्ठितत्वं दृष्टं तद्व्यतिरिक्त्तं सर्वं पक्षीकृतमित्याह - यदुक्त्तं प्रधानस्य प्राज्ञानधिष्ठितस्य विचित्रजगद्रचनानुपपत्तिरिति, तन्न; यतः पयोऽम्बुवत्प्रवृत्तिरुपपद्यते। पयसस्तावद्दधिभावेन परिणममानस्यानन्यापेक्षस्याद्यपरिस्पन्दनप्रभृतिपरिणामपरम्परा स्वत एवोपपद्यते; यथा च वारिदसवमुक्त्तस्याम्बुन एकरसस्य नालिकेलतालचूतकपित्थनिम्बतिन्तिृण्यादिविचित्ररसरूपेण परिणामप्रवृत्तिः स्वत एव दृश्यते; तथा प्रधानस्यापि परिणामस्वभावस्याऽन्यानधिष्ठितस्यैव प्रतिसर्गावस्थायां सदृशपरिणामेनावस्थितस्य सर्गावस्थायां गुणववैषम्यनिमित्तविचित्रपरिणाम उपपद्यते। यथोक्त्तं \"परिणामतः\" सलिलवत् प्रतिप्रतिगुणाश्रयविशेषा\"दिति। तदेवमव्यक्त्तमनन्यापेक्षं प्रवर्तत इति चेत् अत उत्तरं - तत्रापीति; यत् क्षीरजलादिदृष्टान्ततया निदर्शिम्, तत्रापि प्राज्ञानधिष्ठाने प्रवृत्तिर्नोपपद्यते। तदपि पूर्वमेव पक्षीकृतमित्यभिप्रायः। \"उपसंहारदशर्नान्नेति चेन्न क्षीरवद्धि\" इत्यत्र दृष्टपरिकरान्तरतहितस्यापि स्वासाधारणपरिणाम उपपद्यत इत्येतावदुक्त्तम्, न प्राज्ञाधिष्ठितत्वं नराकृतम्, \"योऽप्सु तिष्ठन्\" इत्यादिश्रुतेः॥2॥\nइतश्च - सत्यसंकल्येश्वराधिष्ठानापेक्षपरिणामित्वे सर्गव्यतिरेकेण प्रतिसर्गावस्थयाऽनवस्थितप्रसंगाच्च न प्राज्ञानधिष्ठितं प्रधानं कारणम्; प्राज्ञाधिष्ठितत्वे तस्य सत्यसंकल्पत्वेन सर्गप्रतिसर्गविचित्रसृष्टिव्यवस्थासिद्धिः। न च वाच्यं प्राज्ञाधिष्ठितत्वेऽपि तस्यावाप्तसमस्तकामस्य परिपूर्णस्यानवधिकातिशयानन्दस्य निरवद्यस्य निरञ्जनस्य प्सर्गप्रतिसगर्व्यवस्ताहेत्व भावाद्विषमसृष्टौ निर्दयत्वप्रसंगाच्च समानाऽयं दोष इति; परिपूर्णस्यापि लीलार्थप्रवृत्तसम्भवात्, सर्वज्ञस्य तस्य परिणामविशेषापन्नप्रकृतिदर्शनरूपसर्गप्रतिसर्गविशेषहेतोस्मम्भवात्, क्षात्रज्ञकर्म्म णामेव विषमसृष्टेव्यवस्थापकत्वाच्च। नन्वेवं क्षेत्रज्ञपुण्यापुण्यरूपकर्म्मभिरेव सर्वाः व्यवस्थाः सिद्धयन्तीति कृतमीश्वरेणाधिष्ठात्रा; पुण्यापुण्यरूपानुष्ठितकर्म्मसंस्कृता प्रकृतिरेव पुरुषार्थानुरूपं तथा तथा व्यवस्थया परिणंस्यतेः यथा विपादिद्वषितानामन्नपानादीनामौषधिविशेषाप्यायितानां च सुखदुःखहेतुभूतः परिणामविशेषो देशकालव्यवस्थया दृश्यते; अतस्सर्गप्रतिसर्गव्यवस्था देवादिविषमसृष्टिः कैवल्यव्यवस्था च सर्वप्रकारपरिणागशक्त्तियुक्त्तस्य प्रधानस्यैवोपपद्यते इति। अनभिज्ञे; भवान्पुण्यापुण्यकर्म्मस्वरूपयोः, पुण्यापुण्यस्वरूपे हि शास्त्रैकसमधिगम्ये; शास्त्रं चानादिनिधना विच्छिन्नपाठ सम्प्रदायानाघ्रातप्रमादादि दोषगन्धवेदाख्याक्षरराशिः, तच्च परमपुपाराधनतद्विपर्य्ययरूपे कर्म्मणी पुण्यापुण्ये, तदनुग्रहनिग्रहायत्ते च तत्फले सुखदुःखे इति वदति। तथाह द्रमिडाचार्य्यः \"फलसंविभत्सया हि कर्मभिरात्मानं पिप्रीपन्ति स प्रीतोऽलं फलाये\"ति शास्त्रमर्थ्यादा इति। तथा च श्रुतिः \"इष्टापूतं बहुधा जातं विश्वं विभर्ति भुवनस्य नाभिः\" इति। तथा च भगवता स्वयमेवोक्त्तम् \"यत प्रवृत्तिर्भूतानां येन सर्वमिदं ततं स्वकर्मणा तमभ्यर्च्य सिद्धिं विन्दति मानवः\" इति \"तानहं द्विषतः क्रूरान्संसारेषु नराधमान्। क्षिपाम्यजस्त्रमशुभानासुरीष्वेव योनिषु\" इति च स भगवान्पुरुषोत्तमोऽवाप्तसमस्तकामः सर्वज्ञः सर्वेश्वरः सत्यसंकल्पः स्वमाहात्म्यानुगुणलीलाप्रवृत्तः एतानि कर्माणि समीचीनान्येतान्यसमीचीनानीति कर्म्मद्वैविध्यं संविधाय तदुपादानोचितदेहेन्द्रियादिकं तन्नियमनशक्त्तिं च सर्वेषां क्षेत्रज्ञानां सामान्येन प्रदिश्य स्वशासनावबोधिशास्त्रं च प्रदर्श्य तदुपसंहारार्थं चान्तरात्मतयाऽनुप्रविश्य अनुमन्तृतया च नियच्छँस्तिष्ठति। क्षेत्रज्ञासातु तदाहितशक्त्तयस्तत्प्रदिष्टकरणकलेवरादिकास्तदाधाराश्च स्वयमेव स्वेच्छानुगुण्येन पुण्यापुण्यरूपेकर्म्कणी उपाददते; ततश्च पुण्यरूपकर्म्मकारिणं स्वशासनानुवर्तिनं ज्ञात्वा धर्मार्थकाममौक्षैर्वर्धयते; शासनातिवर्तनं च तद्विपर्ययैर्योजयति, अतः स्वातन्त्र्ादिवैकल्यचोद्यानि नावकाशं लभन्ते। दया हि नाम स्वार्थनिरपेक्षा परदुःखासहिष्णुता, सा च स्वशासनातिवृत्तिव्यवसायिन्यपि वर्तमाना न गुणायावकल्पते; प्रत्युतापुंस्त्वमेवावहति; तन्निग्रह एव तत्र गुणः, अन्यथा शत्रुनिग्रहादीनामगुणत्वप्रसंगात्। स्वशासनातिवृत्तिव्यवसायनिवृत्तिमात्रेणाऽनाद्यनन्तकल्पोपचितदुर्विषहानन्तापराधानङ्गीकारेण निरतिशयसुखसमवृद्धये स्वयमेव प्रयतते। यथोक्त्तं \"तेषां सततयुक्त्तानां भजतां प्रीतिपूर्वकम्। ददामि बुद्धियोगं तं येन मामुपयान्ति ते॥ तेषामेवानुकम्पार्थमहमज्ञानजं तमः। नाशयाम्यात्मभावस्थो ज्ञानदीपेन भास्वता\"इति। अतः प्राज्ञानधिष्ठितं प्रधानन्न कारणम् अथ स्यात् - यद्यपि प्राज्ञानधिष्ठितायाः प्रकृतेः परिस्पन्दप्रवृत्तिरपि न सम्भवतीत्युक्त्तम्, तथाऽप्यनपेक्षाया एव परिणामप्रवृत्तिः सम्भवति, तथा दर्शानात्; धेन्वादिनोपयुक्त्तं हि तृणोदकादि स्वयमेव क्षीराद्याकारेण परिणममानं दृश्यते। अतः प्रकृतिरपि स्वमेव जगदाकारेण परिणंस्यते - इति। तत्राह -॥ 3॥\nनैतदुपपद्यते, तृणादेः प्राज्ञानधिष्ठितस्य परिणामाभावाद्दृष्टान्तासिद्धेः, कथमसिद्धिः ? अन्यत्राभावात्। यदि हि तृणोदकादिकमनुडुहाद्युपयुक्त्तं प्रहीणं वा क्षीराकारेण पर्यणंस्यत; ततः प्राज्ञानधिष्ठितमेव परिणमत इति वक्त्तु मशक्ष्यत; न चैतदस्ति; अतो धेन्वाद्युपयुक्त्तं प्राज्ञ एव क्षीरीकरोति \"पयोऽम्बुवच्चेत्तत्रापी\"त्युक्त्तमेवात्र प्रपञ्चितं तत्रैव व्यभिचारप्रदर्शनाय॥ 4॥\nअथोच्येत - यद्यपि, चैतन्यमात्रवषुः पुरुषो निषितक्रयः, प्रधानमपि दृक्छक्त्तिविकलम्; तथापिपुरुषसन्निधानादचेतनंप्रधानं प्रवर्तते, तथा दर्शनात्; गभनशक्त्तिविकलदृक्छक्त्तियुक्त्तपङ्गुसन्निधानात्तच्चैतन्योपकृतो दृक्छक्त्तिविकलः प्रवृत्तिशक्त्तोऽन्धः प्रवर्तते; अयस्कान्ताश्मसन्निधानाच्चायः प्रवर्तते। एवं प्रकृतिपुरुषसंयोगकृतो जगत्सर्गः प्रवर्तते। ययोक्त्तं \"पुरुषस्य दर्शनार्थं कैवल्यार्थं तथा प्रथानस्य। षड्ग्वन्धवदुभयोरपि संयोरपि संयोगस्तत्कृतः सर्गः\"इति। पुरुषस्य प्रधानापभोगार्थं कैवल्यार्थं च पुरुषसन्निधानात्प्रधानं सर्गादौ प्रवर्तत इत्यर्थः। अत्रोत्तरं - तथापीति। एवमपि प्रधानस्य प्रवृत्त्यसम्भवस्तदवस्थ एव, पङ्गोर्गमनशक्त्तिविकलस्यापि मार्गदर्शनतदुपदेशादयः कादाचित्का विशेषाः सहस्त्रशः सन्ति; अन्धोऽपि चेतनः संस्तदुपदेशाद्यवगमेन प्रवर्तते; तथाऽयस्कान्तमणेरप्ययःसमीपागमनादयस्सन्ति, पुरुषस्य तु निष्क्रियस्य न तादृशविकाराः सम्भवन्ति। सन्निधानमात्रस्य नित्यत्वेन नित्यसर्गप्रसंगो नित्यमुक्त्तत्वेन बन्धाभावोऽपवर्गाभावश्च॥ 5॥\nगुणानामुत्कर्षनिकर्षनिबन्धनाङ्गाङ्गिभावाद्धि जगत्प्रवृत्तिः प्रतिप्रतिगुणाश्रयविशेषादिति वतद्भिर्भवाद्भिरभ्युपगम्यते। प्रतिसर्गावस्थायान्तु साम्यावस्थानां सत्त्वरजस्तमसामन्योन्याधिक्यन्यूनत्वाभावादङ्गाङ्गिभावानुपपत्तेर्न जगत्सगर् उपपद्यते; तदाऽपि वैषम्याभयुपगमे नित्यसर्गप्रसंगः। अतश्च न प्राज्ञानधिष्ठितं प्रधानं कारणम्॥ 6॥\nदूषितप्रकारातिरिक्त्तप्रकारान्तरेण प्रधानानुमितौ च प्रधानस्य ज्ञातृत्वशक्त्तिवियोगात् त एव दोषाः प्रादुःष्युः। अतो न कथञ्चिदप्यनुमानेन प्रधानसिद्धिः॥ 7॥\nअनुमानेन प्रधानसिद्धयभ्युपगमेऽीप प्रधानेन प्रयोजनाभावान्नतदनुमातव्यम् \"पुरुषस्य दर्शनार्थं कैवल्यार्थं तथा प्रधानस्ये\"ति प्रधानस्य प्रयोजनं पुरुषभोगापवर्गावभिमतौ, तौ च न सम्भवतः; पुरुषस्य चैतन्यमात्रवपुषो निष्क्रियस्य निर्विकारस्य निर्मलस्य तत एव नित्यमुक्त्तस्वरूस्य प्रकृतिदर्शनरूपो भोगस्तद्वियोगरूपोऽपवर्गश्च न सम्भवति। एवंरूपस्यैव प्रकृतिसन्निधानात्तत्परिणामविशेषसुखदुःखदर्शनरूपभोगसम्भावनायां प्रकृतिसन्निधानस्य नित्यत्वेन कदाचिदप्यपवर्गो न सेत्स्यति॥ 8॥\nविप्रतिषिद्धं चेदं सांख्यानां दर्शनम्। तथाहि - प्रकृतेः परार्थत्वेन दृश्यत्वेन भोग्यत्वेन च प्रकृतेर्भोक्त्तारमधिष्ठातारं द्रष्टारं साक्षिणं च पुरुषमभ्युपगम्य प्रकृत्यैव साधनभृत्या तस्य कैवल्यमपि प्राप्यं वदन्त एव तस्य नित्यनिर्विकार चैतन्यमात्रस्वरूपतया अकर्तृत्वं कैवल्यं च स्वरूपमेवाहुः; एवम्भूतनिर्विकारोदासीनपुरुषसन्निधानात्प्रकृतेरितराध्यासेन सर्गादिप्रवृतिं पुरुषभोगापवर्गार्थत्वं चाहुः \"संघातपरार्थत्वात् त्रिगुणादिविषर्य्ययादधिष्ठानात्। पुरुषोऽस्ति भोक्त्तृभावात्कैवल्यार्थप्रवृत्तेश्च। तस्माच्च विपर्य्यासात्सिद्धं साक्षित्वमस्य परुषस्य। कैवल्यं माध्यस्थ्यं द्रव्टृत्वं कर्त्तृभावश्च\" इति। \"पुरुषविमोक्षनिमित्तं तथा प्रवृत्तिः प्रधानस्य\" इत्युत्तवैवमाहुः \"तस्मान्न वध्वते नापि मुच्यते नापि संसरति कश्चित्। संसरति बध्यते मुच्यते च नानाश्रया प्रकृतिः\" इति। तथा \"तस्मात्तत्संयोगादचेतनं चेतनावदिव लिङ्गम्। गुणकर्तृत्वे च तथा कर्त्तेव भवत्युदासीनः। पुरुषस्य दर्शनार्थं कैवल्यार्थं तथा प्रधानस्य। पङ्ग्वन्धवदुभयोरपि संयोगस्तत्कृतः सर्गः\" इति। साक्षित्वद्रष्टृत्वभोक्त्तृत्वादयो नित्यनिर्विकारस्याकर्तुरुदासीनकैवल्यैकस्वरूपस्य न सम्भवन्ति। एवंरूपस्य तस्याध्यासमूलो भ्रमोऽपि न सम्भवति, अध्यासभ्रमयोरपि विकारत्वात्, प्रकृतेश्च तौ न सम्भवतः, तयोश्चेतनधर्म्मत्वात। अध्यासो हि नाम चेतनस्यान्यास्मिन्नन्यधर्मानुसन्धानं, स च चेतनधर्म्मो विकारश्च। न च पुरुषस्य प्रकृतिसन्निधिमात्रेणाध्यासादयः सम्भवन्ति, निर्विकारत्वादेव सम्भवन्ति चेत् नित्यं प्रसज्येरन्; सन्निधेरकिञ्चित्करत्वं च, न विलक्षणत्वादित्यत्र प्रदिपादितं, प्रकृतिरेव संसरति वध्यते मुच्यते चेत् कथं नित्यमुक्त्तस्य पुरुषस्योपकारिणी सेत्यच्यते? वदन्ति हि \"नानाविधैरुपायैरूपकारिण्यनुपकारिणः पुंसः। गुणवत्यगुणस्य सतस्तस्यार्थमपार्थकं चरति\" इति। यथा प्रकृतिर्येन परुषेण यथास्वभावा दृष्टा तस्मात्पुरुषात्तदानीमेव निवर्तत इति चाहुः। \"रङ्गस्य दर्शयित्वा निवतर्ते नर्तकी यथा नृत्तात्। पुरुषस्य यथाऽऽत्मानं प्रकाश्य विनिवर्तते प्रकृतिः॥ प्रकृतेः सुकुमारतरं न किञ्चिदस्तीति मे मतिर्भवति। या दृष्टास्मीऽति पुनर्न दर्शनमुपैति पुरुषस्ये\"ति तदप्यसंगतम्, पुरुषो हि नित्यमुक्त्तत्वान्निविर्कारत्वान्न तां कदाचिदपि पश्यति, नाध्यस्यति च, स्वयं च स्वात्मानं न पश्यति, अचेतनत्वात्। पुरुषस्य स्वात्मदर्शनं स्वदर्शनमिति नाध्यस्यति च, स्वयमचेनत्वात्पुरुषस्य च दर्शनरूपविकारासम्भवात्। अथ सन्निधिमात्रमेव दर्शनमित्युच्ते सन्निधेर्नित्यत्वेन नित्यदर्शनप्रसंग इत्युक्त्तम्, स्वरूपातिरिक्त्तकादाचित्कसन्निधिरपि नित्यनिर्विकारस्य नोपपद्यते। किञ्च मोक्षहेतुस्तु स्वसन्निधानरूपमेव दर्शनं चेद्वन्धहेतुरपि तदेवेति नित्यवद्वन्धो मोक्षन्च स्याताम्, अयथादर्शनं बन्धहेतुः, यथावत्स्वरूपदर्शनं माक्षहेतुरिति चेत् उभयविधस्यापि दर्शनस्य सन्निधावरूपतानतिरेकात् सदोभयप्रसंग एव। सन्निधेरनित्यत्वे तस्य हेतुरन्वेषणीयः, तस्यापीत्यनवस्था। अथैतद्दोषपरिजिहीर्षया स्वरूपसद्भाव एव सन्निधिरिति, तथा स्वरूपस्य नित्यत्वेन नित्यवद्वन्धमोक्षौ। अत एवमादेर्विप्रतिषेधात् सांख्यानां दर्शनमसमञ्जसम्। येऽपि कूटस्थनित्यनिर्विशेषस्वप्रकाशचिन्मात्रं ब्रह्माविद्यासाक्षित्वेनापारमार्धिकवन्धमोक्षभागिति वदन्ति, तेषामप्युक्त्तनर्ात्याऽविद्यासाक्षित्वाध्यासाद्यसम्भवादसामञ्जस्यमेव; इयांस्तु विशेषः, सांख्याः जननमरणप्रतिनियमादिव्यवस्थासिद्धयथर्ं पपुरुषबहुत्वमिच्छन्ति। ते तु तदपि नेच्छन्तीति सुतरामसामञ्जस्यम्। यत्तु प्रकृतेः पारमार्थिकत्वेऽप्यपारमार्थिकत्वेऽपि नित्यनिर्विकारस्वप्रकाशैकरसचिन्मात्रस्य स्वव्यतिरिक्त्तसाक्षित्वाद्यनुपपत्तेः। अपारमार्थिकत्वे तु तस्य दृश्यत्ववाध्यत्वाभ्युपगमात्सुतरामसंगतम्। औपाधिकभेदवादेऽपि उपाधिसम्बन्धिनो ब्रह्मणोऽयमेव स्वभाव इत्युपाधिसम्बन्धाद्यनुपपत्तेरसामञ्जस्यं पूर्वमेवोक्त्तम्॥\n॥ रचनानुपपत्त्यधिकरणं समाप्तम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.2.1 रचनानुपपत्त्यधिकरणम्\nसांख्यतन्त्रसिद्धः प्रधानकारणवादः किं समीचीनयुक्तिमूलः, उत नेति संशयः। समीचीनयुक्तिमूल इति पूर्वः पक्षः। घटादिवद्विचित्रसन्निवेशं जगत्कार्यम् तद्वदेव स्वरूपकारणविशेषारब्धम्। सुखदुःखमोहाद्यात्मकतया सत्त्वाद्यात्मकं जगत् सत्त्वरजस्तमोमूलकम्। तत्र महदादिपृथिव्यन्तानां घटादिवत्परिणामित्वेन कारणापेक्षित्वाविशेषात् ते जगदुत्पत्तौ कारणकाष्ठा न भवन्ति; तेषां परिमितत्वेन अपरिमितजगदुत्पादनाशक्तेः। अन्यूनानतिरिक्तानि साम्यावस्थान्यपरिमितानि सत्त्वरजस्तमांसि अव्यक्तप्रधानादिशब्दाभिधेयानि जगत्कारणम्। राद्धान्तस्तु - रथप्रासादादिहेतुभूतदार्वादिवत् अचेतनं प्रधानं स्वस्वभावाद्यभिज्ञचेतनानधिष्ठितं विचित्रजगद्रचनासमर्थमिति न केवलं प्रधानं कारणम्। सूत्रार्थस्तु - रचनानुपपत्तेश्च नानुमानम् - अनुमीयत इत्यनुमानम् प्रधानम्; तस्याचेतनस्य प्राज्ञानधिष्ठितस्य विचित्रसन्निवेशजगद्रचनानुपपत्तेः तन्न कारणम्। चकारात्सत्त्वादीनां द्रव्यगुणत्वेन शौक्ल्यादेरिवोपादानकारणत्वासंभवं समुच्चिनोति। सत्त्वादयो हि कार्यगतलाघवप्रकाशादिहेतुभूताः कारणभूतपृथिव्यादिगतास्तत्स्वभावविशेषाः। प्रवृत्तेश्च - अनुपपत्तेरिति वर्तते; प्राज्ञानधिष्ठितस्य प्रधानस्य विचित्रजगद्रचनानुगुणाद्यपरिस्पन्दरूपप्रवृत्त्यनुपपत्तेश्च न प्रधानं कारणम्॥ \n पयसः अम्बुनश्च यथा प्राज्ञानधिष्ठितस्यैव दधिभावेन नारिकेलचूतादिविचित्ररसरूपेण च परिणामो दृश्यते; तद्वत्प्रधानस्यापि केवलस्यैव जगदाकारेण परिणाम उपपद्यत इति चेत्, परिहरति तत्रापीति। तदपि पक्षीकृतमित्यर्थः। यत्र रथादिष्वचेतनस्य प्राज्ञाधिष्ठितत्वं दृष्टम्, तद्व्यतिरिक्तं हि सर्वं पक्षीकृतमेव। \"योऽप्सु तिष्ठिन्नि\"त्यादि श्रुतेः तदपि प्राज्ञाधिष्ठितम्।  व्यतिरेकानवस्थितेश्चानपेक्षत्वात्। सर्गव्यतिरेकेण प्रतिसर्गावस्थयाऽनवस्थितिप्रसङ्गाच्च केवलं प्रधानं न कारणम्; अन्यानपेक्षत्वात्प्रधानस्य सर्वदैव (हि) सृष्टिः प्रसज्यते॥ \nधेन्वादिनोपयुक्तं हि तृणोदिकादि स्वयमेव क्षीराकारेण परिणमते; तद्वत्प्रधानमपीति च वक्तुं न शक्यते; धेन्वादिनोपयुक्तस्यापि तृणादेः क्षीराकारेण परिणामः प्राज्ञाधिष्ठितत्वादेव भवतीत्यभ्युपेतव्यम्; कुतः? अन्यत्राभावात् - अनडुहाद्युपयुक्तस्य प्रहीणस्य वा तृणादेः क्षीराकारेण परिणामाभावात्॥ \nप्राज्ञानधिष्ठितमपि प्रधानं चैतन्यमात्रवपुः निष्क्रियः पुरुषस्स्वसन्निधिमात्रेण सर्गादौ प्रवर्तयति। यथा दृक्छक्तियुक्तः गमनशक्तिविकलः पङ्गुः पुरुषः, अन्धं दृक्छक्तिविकलं प्रवृत्तिशक्तियुक्तं पुरुषं स्वसन्निधानात्प्रवर्तयति; यथा चायस्कान्ताश्मा स्वसन्निधानादयः प्रवर्तयति, तद्वदिति चेत्, परिहरति तथापीति। तद्वदपि प्रधानस्य प्रवृत्तिर्नोपपद्यते, तत्र हि पङ्गोः पुरुषस्य गमनशक्तिविकलस्यापि मार्गोपदेशादिव्यापारः कादाचित्को दृश्यते; अन्धस्य चाक्षुषव्यापारविरहेऽपि पङ्गूपदेशग्रहणादिश्चेतनधर्मोऽस्ति। अयस्कान्तमणेरप्ययःप्रवृत्तौ कादाचित्कमयस्सन्निधानं विद्यते। इह तु सन्निधिमात्रातिरेकी तादृशः कश्चिद्विशेषः उभयत्रापि न विद्यते। पुरुषसन्निधानस्य नित्यत्वेन नित्यसर्गप्रसक्तिः। तथा सति प्रतिसर्गाभावोऽपवर्गाभावप्रसङ्गश्च॥ \nइतश्च - अङ्गित्वानुपपत्तेश्च। गुणानामुत्कर्षापकर्षरूपाङ्गाङ्गिभावेन जगत्प्रवृत्तिः प्रतिसर्गावस्थायां साम्यावस्थानामेकस्योत्कर्षरूपाङ्गित्वानुपपत्तेश्च न संभवति। तत्राऽप्युत्कर्षोऽस्ति चेत्, सर्वदा सर्गप्रसङ्गः॥ \nउक्तप्रकाराद्व्यतिरिक्तप्रकारेण प्रधानानुमितौ च प्रधानस्य ज्ञातृत्वशक्तिवियोगाद्रचनानुपपत्त्यादयो दोषाः तदवस्थाः॥ \n प्रधानाभ्युपगमेऽपि प्रधानेन प्रयोजनाभावान्न तदनुमेयम्। पुरुषस्य भोगापवर्गार्थतया हि प्रधानप्रवृत्तेस्सप्रयोजनत्वम्। चैतन्यमात्रवपुषो निष्क्रियस्य नित्यनिर्विकारस्य पुरुषस्य इतरेतराध्यासकृतप्रकृतिदर्शनरूपभोगः, तद्विवेचन(क)रूपापवर्गश्च न संभवति। निर्विकारस्यैव, प्रकृतिसन्निधानेन भोगस्संभवति चेत्, उभयोर्नित्यत्वेन सर्वगतत्वेन च सन्निधानस्य नित्यत्वादपवर्गासिद्धिः तथाविधसन्निधेरेवापवर्गहेतुत्वे भोगासिद्धिश्च॥ \nविप्रतिषिद्धं चेदं साङ्ख्यदर्शनम्; प्रकृतेः परार्थतया पुरुषो द्रष्टा भोक्ता अधिष्ठाता चेत्याहुः; प्रकृतेश्च पुरुषस्य भोगापवर्गार्थतया सप्रयोजनत्वं च, प्रकृत्यैव साधनभूतया पुरुषो भोगमपवर्गं चाश्नुत इति चोक्तः। स च पुरुषश्चैतन्यामात्रवपुर्नित्यो निर्विकारो न द्रष्टा न भोक्ता न कर्तेति च; अत एव पुरुषो न बध्यते, न च मोक्षसाधनमनुतिष्ठति, न च मुच्यत इति च वदन्ति। प्रकृतिरचेतनभूतैव पुरुषसन्निधानात्पुरुषधर्मं चैतन्यं स्वस्मिन् स्वधर्मं कर्तृत्वं पुरुषे चानुसन्धाय बध्यते; मोक्षसाधनमनुतिष्ठति, मुच्यते इति चाहुः। अध्यासरूपमनुसन्धानं हि चेतनधर्मः; तथा प्रकृतिरनुपकारिणः पुरुषस्य भोगापवर्गस्वरूपं प्रयोजनं साधयतीत्युपकारिणीति चाहुः। अध्यासरूपबन्धादयः पुरुषस्य न सन्तीति चेत्, कस्तस्योपकारः? एवमाद्यन्योन्यविरुद्धभाषणादसमञ्जसम्। ॥इति रचनानुपपत्त्यधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.2.1 रचनानुपपत्त्यधिकरणम्\nदार्वादेरचेतनस्य रथप्रासादादिनिर्माणे तदभिज्ञानधिष्ठितस्य रचनानुपपत्तेश्च तज्ज्ञाधिष्ठितस्य रचनाप्रवृत्तेश्च अनुमानगम्यं प्रधानमचेतनं प्राज्ञानधिष्ठितं न जगत्कारणम्॥१॥\nयथा पयः अम्बु च दध्यादिभावेऽनपेक्षं, तद्वत्प्रधानमपीतिचेत्, तत्राप्युक्त एव हेतुः, तस्यापि पक्षीकृतत्वात्॥२॥\nप्राज्ञाधिष्ठितत्वानपेक्षत्वेन सर्वदा सृष्टिप्रसङ्गाच्च न प्रधानं कारणम्॥३॥\nक्षीरीभवद्धेनूपयुक्ततृणादिवत् प्रधानमपीति न युक्तं वक्तुम्, अनडुहादिष्वदर्शनात्, तद्धि प्राज्ञाधिष्ठितम्॥४॥\nपुरुषः स्वसन्निधानात्प्रधानं प्रवर्तयति अन्धपङ्गु पुरुषवत्, अश्मवत् - अयस्कान्ताश्मवदिति न प्राज्ञापेक्षेति चेत्, न, तथाऽपि न प्रधानप्रवृत्ति- संभवः, अविकृतत्वात्पुरुषस्य, पङ्ग्वन्धादेः मार्गोपदेशदेशान्तरगमनादिः कादाचित्को विकारोऽस्ति॥५॥\nगुणानामुत्कर्षापकर्षरूपाङ्गाङ्गिभावाद्धि जगत्प्रवृत्तिः, प्रतिसर्गावस्थायां साम्यावस्थानां वैषम्यकृताङ्गाङ्गित्वानुपपत्तेश्च न जगदारम्भः॥६॥\nज्ञस्य या शक्तिः, तद्वियोगात्, ज्ञातृत्व- शक्तिवियोगादित्यर्थ:। उक्तप्रकारव्यतिरिक्तप्रकारेण प्रधानानुमितौ च प्रधानस्य ज्ञातृत्वशक्तिवियोगात् रचनानुपपत्त्यादयो दोषास्तदवस्थाः॥७॥\nपुरुषस्य द्रष्टृत्वभोक्तृत्वनिर्विकारत्वादिविरुद्धसहस्राभ्युपगमाच्च असमञ्जसं कापिलमतम्॥९॥ इति रचनानुपपत्त्यधिकरणम् ॥ १ ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.2.1 रचनानुपपत्त्यधिकरणम्\n॥ रचनानुपपत्तेश्च नानुमानं प्रवृत्तेश्च ॥ प्रथमाध्यायार्थपूर्वकं प्रथमपादार्थं वदन् द्वितीयपादेन संगतिमाह - उक्त्तमिति । स्वपक्षे कारणविषये परोक्त्तदोषाः परिहृताः, परपक्षोक्त्तकारणविषेयं दूषणं क्रियत इत्यर्थः । अनेन तृतीयपादस्य पूर्वभावित्वशङ्का निरस्ता । तत्र कार्यविषये परोक्त्तदूषणपरिहारो हि क्रियते; अतः कारणविषये स्वमतस्थापनं परपक्षदूषणं च संगतम् । किमर्थं परपक्षप्रतिक्षेप इत्यत्राह - इतरथेति । कापिलमतनिरासप्राथम्यहेतुमाह - तत्रेति । सत्कार्यवादिति - आदिशब्देन चतुर्विंशतितत्त्यस्वीकारो विवक्षितः । पौनरुक्त्तयमाशङ्कय निराकरोति - ईक्षतेरिति । किं ब्रह्मकारणवाद एकान्ततः श्रद्धेयः, उत न? इति । तदर्थं प्रधानं जगत्कारणम् न? इति । किं प्रधानस्य पुरुषसन्निधानात् पङ्गुसन्निधानात् अन्धस्येव प्रवृत्तिः सम्भवति, न? इति । किमन्धस्य पङ्गुसन्निधानात् मार्गावलोकनव्यापारवत्पुरुषसन्निधानात् तच्छायापत्त्या वा ज्ञातृत्वं सम्भवति, न? यदा ज्ञातृत्वसम्भवः तदा प्रवृत्तिसम्भवात् प्रधानकारणत्वमुपपन्नमिति नैकान्ततो ब्रह्मकारणवाद श्रेद्धयः । यदा ज्ञातृत्वासम्भवः तदा प्रवृत्त्यसम्भवात् प्रधानकारणवादानुपपत्तेर्ब्रह्मकारणवाद एकान्ततः श्रद्धेय इति सिद्धयति । एषेत्यादि - तत्त्वसंग्रहश्लोकं व्याचष्टे - मलप्रकृतिर्ना\nमित्यादिना - उपटम्भनम् - धारणम् अत्वन्तातीन्द्रियाणि - नित्यानुमेयानीत्यर्थः । समतामुपेतानीत्युक्त्तेकेनचिदाकारेण साम्यं स्यादिति तद्वयावृत्त्यर्थं समशब्दव्याख्यानाय अन्यूनानतिरेकाणीत्युक्त्तम् । सत्त्वरजस्रमस्समूहः प्रकृतिरित्यर्थः । विकृतिः - कार्यम् । महदाद्य इति - स्वकारणापेक्षया विकृतयः, स्वकार्यापेक्षया प्रकृतय इत्यर्थः । षाडशकश्च विकार इत्यत्र च एवकारार्थः, षोडशको विकार एवेत्यर्त्रः । न प्रकृतिरित्यादिशलोकखण्डं व्याचष्टे । पुरुषस्त्विति - निर्द्धर्मकः - ज्ञातृत्वरहितः । तद्धन्तःकरणस्येति तन्मतम्; तर्हि भोगमोक्षौ न स्यातामित्यत्राह - एवमभूतेऽपीति । तत्त्वम् अर्थस्थिातिः । तदेतदित्यादि - नातीव विवादपदमस्तीति - सत्कार्यवादसमवायानभ्युपगमादिभिर्न विवाद इत्यर्थः । अभिव्यक्त्तयवस्थावैषम्यादिमभिप्रेत्य नातीवेत्युक्त्तम् । निरस्तप्राय इति - आगमः किं\nकपिलप्रोक्त्तः, उत वेदः ? । तत्र वेदस्य प्रधादिपरत्वव्यावृत्तिः प्रथमाध्याये दर्शिता । कपिलागमस्य तु निरासो धर्मविचारारम्भे पालित इत्यर्थः । अनुमानमेकं स्थितम्, तस्मिन्निरस्ते सर्वं निरस्तं भवतीत्याह - यदिदमिति ।\nअनुमानव्युदासाय प्रथमं विषवशुद्धिं करोति । ते चैवमित्यादिना - अनेकेभ्यः कार्यात्पत्तौ कारणानवस्थानमुपपादयति । तन्तुप्रभृतय इति - असंयुक्त्तप्रदेशेन संयुक्त्तैरेव पृथ्वादिकार्योत्पादनं दृश्यते, यद्यसंयुकक्त्तप्रदेशभेदमनपेक्ष्य एकत्र सर्वं संयुज्यन्ते तर्ह्येकस्मात्परमाणोरनतिरिक्त्तप्रदेशतया पृथ्वादिकाय्यर्ं नोत्पद्यते । प्रदेशभेदः परमाणोरस्तीति चेत् सांशत्वात्तस्याप्यारम्भकापेक्षयाऽनवस्थेत्यर्थः । अत इति -\nएकस्मिन्कार्ये कृत्स्नस्य कारणस्य निरवशेषान्वयव्यावृत्त्यर्थमाह - स्वयमप्रच्युतेति । एवं परमाणुव्यावृत्तिः सिद्धा । अथ ब्रह्मव्यावृत्त्यर्थमाह - तच्चैकामिति । भेदानामित्यादिश्लोकं व्याचष्टे- अयमर्थ इति । वैश्वरूप्यपदं व्यचष्टे - विश्वरूपमित्यादिना कारणका\nर्यविभागादित्येतद्वयाचष्टे । कार्यस्य हीति - व्याप्तिप्रदर्शनमित्यर्थः । व्याप्तिस्थलमाह - यथेति । पक्षधर्मताबलात्सिद्धर्मथमाह - अतो विश्वरुपस्येति । कार्य सरूपकारणकमस्तु, तत्कथं प्रधानकारणत्वसिद्धिरिति शङ्कायां समन्वयादिति पदं व्याचष्टे । सत्त्वरजस्तमामयेति - शक्त्तितः प्रवृत्तेश्चेत्येतद्वयरचष्टे । अव्यक्त्तस्येति - निगमयति । अत इति - जगद्विचित्रसन्निवेशत्वात् कार्यं रथादिवत् जगत्स्वसमानरूपकारणकं कायर्त्वात् यत्कार्यं तत्स्वसमानरूप\nकारणकं दृष्टं यथा घटादीत्यनुमानशरीरम् । अत्र सत्त्वरजस्तमोमयसुखदुःखमोहानां कार्येऽन्वयदर्शनात् तदुत्पादनशक्त्तम् सत्त्वरजस्तमोमयमेव कारणम्, तस्य परिमितत्वे कृत्स्नकारणत्वानुपपत्त्या तस्यापि कारणापेक्षया अनवस्थानाच्चापरिच्छिन्नं वस्तु कारणं भवतीति पक्षधर्मताबलात् सिद्धम्, यथा कायर्त्वात् सकर्तृकत्वेऽनुमीयमाने पक्षधर्मताबलात् ईश्वरसिद्धिः, तद्वत्तत्र निमित्तम् अत्रोपादानमिति विशेषः । अत्रोच्यत इत्यादि - अनुमानशब्दस्वानुमितिपरत्वे कस्येत्यपेक्षायां प्रधानस्येति धर्मिवाचिषष्ठयन्तपदाध्याहारप्रसंगात्तन्निरपेक्षनिर्वहि सम्भवति तस्यैव न्याय्यत्वादाह - अनुमीयत इति । प्रत्यनुमानोगिनीं व्याप्तिं शिक्षयति । न भवदुक्त्तमित्यादिना - अपेक्षितान्वयव्यतिरेको दृष्टान्ते दर्शयन्सूत्रस्य वाक्यार्थमाह - दार्वादेरित्यादिना । प्रथमस्य चशब्दस्यार्थमाह -चकारादिति कार्येऽन्वितस्य मृदादेः कारणत्वं दृश्यते, तथा सत्वादिमयसुखदुःखादेः कार्येऽन्वयात् कार्ये सत्वाद्वयन्वयस्सिद्ध इति सत्वादीनां कारणत्वमिति ह्युक्त्तं तस्य शोल्क्यादिप्वनैकान्त्यमित्यर्थः । कार्ये समन्वितद्र्रव्यत्वादिति चेत् - द्रव्यत्वं सिद्धमित्याह - माभूदित्यादिना । सत्त्वादयो हीति - लघुत्वादिकायर्द्वारा सत्त्वादीनां सुखदुःखादिहेतुत्वमिति मन्तव्यम् । गुणा इत्येव चेति - सत्त्वादीनां द्रव्यत्वस्याप्रमाणिकतया गुणशब्दस्यास्वारस्यम् युक्त्तमिति भावः । जगत्प्राज्ञानधिष्ठितचेतनकारणकं न भवति कार्यत्वात्, यत्वस्य तत्स्वाभिज्ञानधिष्ठिताचेतनोपादानकं न भवति । यथा घटादिकं चेतनाधिष्ठितकारणकं दृष्टं यत्प्राज्ञाधिष्ठिताचेतनोपादानकं न भवति तत्कार्यमपि न भवति यथा\nनित्यं तुच्छं वेति, प्रत्यनुमानशरीरम् । यद्वा नात्र प्रत्यनुमानं विवक्षितम्, ईश्वरानुमान इव विशेषविरोधो विवक्षितः, अचेनत्वं प्राज्ञाधिष्ठितत्वं साधयेदिति तदुपयोगिनि व्याप्तिर्दर्शिता । यच्चाति - सत्त्वादीनामनेकत्वादेकमूलत्वं नास्तीत्यर्थः । अत एवेति - अनेकत्वादेव कारणव्यवस्था च नास्तीत्यर्थः । अनेकत्वाभ्युपगमं दर्शयति । साम्यावस्था इति - ततः किमित्यत्राह - अत इति । बहूनां कारणानां विषेमावस्थत्वेनैव कारणत्वदर्शनात् परिमितानामेव वैषम्यदर्शनाच्च विषमावस्थानां परिमितानां पार्श्वविशेषैः संयुक्त्तानामेव पृथुकार्यारम्भकत्वं स्यात् तेषामपि विषमत्वात् परिमितत्वाच्च कार्यत्वात् कारणान्तरापेक्षत्वं स्यात्, तेषामपि तस्यारम्भाय विषमत्वात् परिमितत्वाच्च सकारणत्वमित्यनवस्थेत्यर्थः । अपरिमितत्वान्नानवस्थेत्यत्राह - अपरिमितत्वे हीति । कार्यारम्भायैव परिमितत्वमवश्याश्रयणीयमिति कार्यारम्भसिध्यर्थवैषम्यसिध्यर्थं परिमितत्वमाश्रयणीयम् । तथा सति तेषामपि सकारणत्वमित्यनवस्थेत्यर्थः । उत्तरसूत्रमवतारयति । यत्रेति - क्षीरादिदृष्टान्तेन प्राज्ञानधिष्ठितत्वं साधयाम इति चेत् तत्पक्षीकृतम् तत्रापि प्राज्ञाधिष्ठितत्वं सिषाधयिषितमित्यर्थः ॥\nपयोऽम्बुवच्चेत्तत्रापि । आद्यपरिस्पन्देति - चक्रभ्रमपरिणागादिव्यावृत्त्यर्थमाद्यशब्दः, परिस्पन्दशब्देनान्यथाभावोद्योगो विवक्षितः, न तु चलनम् । यथोक्त्तमिति- प्रतिगुणानामङ्गभावेनावस्थानरूपवैषम्यात्सलिलवत्स्वत एव परिणामाज्जगत्प्रवृत्तिश्चेतननिरपेक्षोपपद्यत इत्यर्थः । \"रचानानुपत्ते\"रिति पूर्वसूत्रनिर्द्देशसामर्थ्यानुरोघादिहाप्यनुपपत्तेरित्यध्याहार उपपन्न इत्यभिप्रायेण नोपपद्यत इत्युक्त्तम्, विरोधमाशङ्क्य परिहरति । उपसंहारेति - शरीरव्यतिरिक्त्तदण्डचक्रादिस्थानीयाचिद्पपरिकरान्तरनैरपेक्ष्यमुक्त्तमित्यविरोध इत्यर्थः ॥ 2 ॥\nव्यतिरेकानवस्थितेश्चानपेक्षत्वात् ॥ इतश्चेति वाक्यभेदः, व्यतिरेकशब्दं व्याचष्टे । सर्गेति - प्रतिसर्गावस्थयाऽनवस्थितिप्रसंगाच्चेति प्रतिसर्गावस्थोपलक्षितावस्थानाभावप्रसंगाच्चेत्यर्थः । न चेत्यादि - अवाप्तसमस्तकामस्य अवाप्तव्यं नास्तीत्यर्थः । कुत इत्यत्राह - परिपूर्णस्य । गुणविभूतिभिः परिपूर्णत्वादवाप्तव्यं नास्तीत्यर्थः । विभूत्यादेरनुकूलत्वेऽप्यवाप्तसमस्तकामत्वं नास्तीत्यत्राह- यद्वा तिष्ठन्तु गुणा विमूतयश्च तथाऽपि स्वेनैसावाप्तसमस्तकामत्वमाह - अनवधिकातिशयानन्दस्येति । निरवद्यत्याकर्मवश्यस्य निरञ्जनस्यागुणवश्यस्य सर्गस्थितिप्रलयाः रजःसत्त्वतमः कार्याः, गुणानुगुणेच्छया सर्गादिव्यापारो न सम्भवतीति भावः । इति न च वाच्यमित्यन्वयः । सर्वज्ञस्येत्यादि - सर्गप्रतिसर्गव्यवस्थाहेतुरीश्वरेणानुसन्धीयमाना प्रकृतेः परिणामविशेषापत्तिः । न च\nतया स्वातन्त्र्यहानिः ब्रत्युत स्वातन्त्र्यपूर्तिरेव परिणामविशेषापत्तौ सत्यामेव सर्गादिव्यापारस्य तत्संकल्पायत्तत्वात् यथासंकल्पमनुष्ठानं हि स्वातन्त्र्यमिति भावः । नन्वित्यादि - कालादिव्यवस्थायां दृष्टान्तमाह - यथेति । उष्णवर्जिते शीतवर्जिते वा वर्त्तमानस्य पथ्यापथ्यविभागौ देशव्यवस्था कैवल्यव्यवस्था मोक्षव्यवस्था परिहरति । अनभिज्ञ इत्यादिना - कपिलागमादिव्यावृत्त्यर्थमाह- शास्त्रं चेति । ततः किमित्यत्राह- तच्चेति । शास्त्रज्ञैरेवमुक्त्तमित्याह- तथाहेति । इष्टापूर्ते- श्रौतस्मार्तकर्मणी, बाहुविध्यं देवतेफलादिभेदेन, भुवनस्य नभिः \"तद्यथा रथस्यारेषु नेमिरर्पिता\" इत्यादिश्रुतिप्रक्रिययाऽन्तर्यामिरुपेण सर्वाधारभूत इत्यर्थः । विभर्ति - आराधनतया स्वीकरोति पापस्य तदपराधरूपत्वज्ञापनार्थं च भगवद्गीतावचनं ेदर्शयति । तथा चेति - \" तेषां सततयुक्त्ताना\"मिति वचनस्य वक्ष्यमाणत्वादत्र नोपात्तम्, एभिवर्चनैः प्रस्तुतचोद्यस्य किमुक्त्तं भवति, दयालुः सन् संसारिणोऽहितरूपकर्मणि कथं प्रवर्तयति कर्मसापेक्षनिग्रहानुग्रहत्वे स्वातन्त्र्यहानिः, तस्य स्वतन्त्र्े्व जीवानां फलान्वयानुपपत्तिरित्यत्राह - स भगवानिति । निर्दोषत्वं मङ्गलगुणत्वं च भगवच्छब्दार्थः । ताभ्यां वैलक्षण्यं पुरुषोत्तमशब्दार्थः । विविधफलप्रदानसर्गाद्युपयोगिविशेषणानि सर्वज्ञत्त्वादीनि सर्गादेरायासरूपत्वान्न लीलात्वमित्यत्राह- स्वमाहात्म्येति । सर्वं तदिच्छाधीनं चेत् ज्योतिष्टोमादेः पुण्यत्वं ब्रह्महत्यादेः पापत्वं च विपर्ययेण स्यातामित्यत्राह - एतानि कर्माणीत्यादि । अनादिपुण्यपपव्यवस्था च तदीयानादिस्वातन्त्र्यनिबन्धनेत्यर्थः । सर्वप्रवृत्तेस्तदिच्छाधीनत्वात् क्षेत्रज्ञानां सुखादिभोक्त्तृत्वं न स्यात्, तस्य निर्दयत्वादिपसंगश्चेत्यत्राह - तदुपादानोचितेति । यथा पितृभ्यामुत्पाद्य वर्द्धितः शिक्षिताऽर्थगृहक्षेत्रदानादिनोपकृतः पुत्रः पितृदत्तैरेवार्थादिभिर्यज्ञादिकं वा करोति विषयचापलं वाऽनुवर्त्तते न तत्र पित्रोर्दोषः, तदधीन\nवैभवत्वं च पुत्रस्य न हीयते, तद्वदिति भावः। सामान्येन प्रदिश्येति - देहेन्द्रियादिकं सर्वेषां ददाति न तु\nकस्यचिद्दत्त्वा कस्यचिन्न ददाति देहेन्द्रियादिवैषम्यं तु कर्मकृतमित्यभिप्रेत्याह - देहेन्द्रियादिकमित्यादि । परमात्मनश्शाक्त्तस्याप्यनिवारणं दोष चेन्न उपेक्षकत्वं प्रयोजयितृत्वमनुमन्तृत्वं चेति त्रयमस्ति, तत्र प्रयोजयितृत्वमप्रवृत्तस्य प्रवतर्कत्वं तच्चाज्ञापयितृत्वमर्थयितृत्वमुपदेष्टृत्वं चेति त्रिधा अनुमन्तृत्वं प्रवृत्तस्य प्रवर्तकत्वं उपेक्षकत्वमौदासीन्यम्, तत्र भजवतः पुण्यपापयोः प्रयोजयितअत्वं नास्ति; प्रथममुपेक्षमाणएवास्ते पश्चादनुमन्तृत्वमस्त्येव अभिमते प्रवृत्तं केनचिद्विध्नेन निवृत्तमविध्नं प्रवर्तयति पश्चात् फलं च ददाति आज्ञातिलङ्घनप्रवृत्तत्वेन कुपितत्वात् भगवाननुमन्ता भवति । अनुम ितः फलदानमुभयमपि दण्डप्रकार एव तथा च दृश्यन्ते - राजानो हि स्वाशासनातिवृत्तिप्रवृत्तं ज्ञात्वा कोपात्तथा करातिवत्यनुमन्यन्ते, अनुमतिश्च कोकृतो दण्डविशेष एवातीवानुकूल्यप्रातिकूल्यप्रवृत्तयोरुत्तरहिताहितकर्मम प्रयोजयिता च मवति भजवान्; अहितप्रवृत्तविषये उपेक्षकत्वेऽनुमन्तृत्वे प्रयोजयिता च तस्य निर्दयत्वादिप्रसंग इति चेत्, ततः किम्, दया चेद्गुणः निग्रहश्चेद्दोष इति न नियमोऽन्ति, लोक्रेस्थानदयायाः स्थाननिग्रहस्य च गुणत्वदोषत्वदर्शनाभावात्, राजादीनां दण्ड्यादण्डनादेर्दोषत्वं शास्त्रवश्यक्षेत्रज्ञत्वप्रयुक्त्तमिति चेत्, तर्हि तेषामनुग्रहादेर्गुणत्वमपि क्षेत्रज्ञत्वप्रवुक्त्तं स्यात्; तत्रैव निग्रहानुग्रहादेर्दोषत्वगुणत्वदर्शनात्; अतो निर्दयत्वहेतुरनैकान्तिकः, शक्त्तस्यापीश्वरस्य कथमुपक्षकत्वं नोपेक्षणं शास्त्रप्रवर्तनमुखेन सामान्येनाहितप्रवृत्तिनिवारणस्य कृतत्वात्, प्रवृत्तिकाले तु विशेषतो निवारकत्वाभवरूपमुपेक्षकत्वं स्वातन्त्र्ात्, तच्च स्वातन्त्र्यं दोष इति चेत् तत्र किं प्रमाणम्, ईश्वरस्याप्रत्यक्षत्वान्न न तत्प्रमाणम् यद्यनुमानम्, तत्रेदं वक्त्तव्यम्, मिकीश्वराख्यं धर्मिणं शास्त्रैकसमधिगम्वमभ्युपगम्य तत्स्वातन्त्र्यस्य दोषत्वमनुमीयते ? उताभ्युपगम्य ? । अनभ्युपगमे हेतोराश्रयासिद्धिः,अभ्युपगमे धर्मिग्राहकप्रमाणेन शास्त्रेण तस्य गुणत्वेन प्रतिपन्नत्वात् कालात्ययापदिष्टत्वमिति, एतदभिप्रेत्याह - अनुमन्तृतया च नियच्छँस्तिष्ठतीति । क्षेत्रज्ञास्त्विति - अनुमन्तृतया नियन्तृत्वाद्धारकत्वात्सामान्येन देहेन्द्रियादिप्रदत्वाच्च सर्वं तदधीनमित्यभिप्रायेण तदाहितशक्त्तय इत्यादिकं विशेषणमुक्त्तम्; पुण्यापुण्ययोः प्रवृत्तस्य प्रवृत्तिस्तदनुगुणेच्छया तदनुगुणज्ञानं च क्षेत्राज्ञाधीनमेव भगवत उपेक्षकत्वात्; तत्रोपेक्षकत्वमपि स्वातन्त्र्यविशेष एवेत्यभिप्रायेणाह - स्वयमेव स्वेच्छानुगुण्येनेति ।कर्मानुगुणफलप्रदत्वे स्वातन्त्र्यवैकल्यं नो चेन्निर्दयत्वादिप्रसंग इत्यत्राह - अत इति । स्वातन्त्रादिवैकल्यशब्देन दयावैकल्यं सवर्ेषु समत्ववैकल्यं जीवानां फलान्वयराहित्यं च विवक्षितम्; एतत्कर्मकारिणे एतत्फलं दास्यामीति तस्य संकल्पः, तत्र यथा संकल्पं कुर्वततस्तस्य स्वातन्त्र्यपौष्कल्यमेवेति भावः । अपराधिनं दण्डयतोऽनपराधिनमदण्डयतश्च राज्ञो न हि स्वातन्त्रैकल्ययं तद्वदिति, तर्हि निर्दयत्वमिति शङ्कायां दयास्वरूपं शिक्षयति । दया हीति - उपजीविनामुपजीव्यापदि यद्दुःखासहिष्टुत्वं तद्वयावृत्त्यर्थमाह - स्वार्थनिरपेक्षेति । तर्हि दयाया अनवकाशत्वप्रसंग इत्यत्राह स्वशासनातिवृत्तीति । यथोक्त्तमितीति- प्रीतिपूर्वकं ददामी\"त्यन्वयः \"सततयुक्त्तानामित्यत्राशंसार्थेन \"आशंसायांक्त्त\"इति सूत्रविहितेनक्त्तेनोपासकप्रीतेरुक्त्तत्वात्, तस्याशंसार्थत्वमविवक्षितं चेत्, सततयुक्त्तानां भजतामिति पौरुक्त्तयम्, अनपेक्षितकथनमपेक्षिकथनं च स्याताम्; तस्मादयमर्थः । सूत्रार्थमुपसंहरति । अत इति - ईश्वरस्य स्वातन्त्र्यवैकल्यादिप्रसंगभावेन कर्मणां तदाराधनरूपतयैव फलप्रदत्वात्सर्गादिव्यवस्थासिध्द्यर्थं ब्रह्मैककारणत्वं सिद्धमित्यर्थः ॥ उत्तरसूत्रशङ्कामाह - अथ स्यादिति । धेन्वादिनेति - केवलदार्वादिव्यावृत्त्यर्थं चित्सन्निधिमात्रमेवोपगन्तव्यं न तु संकल्पविशेषवत् पुरुषधिष्ठितत्वं गवि सुष्तायामपि तदुपयुक्त्ततृणादेः क्षीरादिभावदर्शनात्; न च तदपि पक्षीकार्यं तावता कार्ये सम्भवत्यधिककल्पनायोगादिति भावः ।\nकेवला चिन्मात्रस्य परिणामे दृष्टान्तत्वं विवक्षितञ्चेत्, तद्दूपितं प्रहीणं वेति, चित्सन्निधिमात्रेण परिणामो दूषितः । अनुडुहाद्युपयुक्त्तमिति - संकल्पविशेषान्वितचेतनविशेषाधिष्ठानेन परिणामित्वं तु परस्यानिप्टमित्यभिप्रेतम् । प्राज्ञानधिष्ठितमिति - एवं विकल्पत्रयमत्राभिप्रेतम्, अदृष्टविशेषवदात्मसंयोगाद्धेनूपयुक्त्ततृणादेः क्षीरभाव इति चेन्न, अदृष्टस्वाप्यनुडुहाद्युपयुक्त्तप्रहीणतृणतुल्ययोगक्षेमतया तस्यापि कार्यकरत्वे प्राज्ञाधिष्ठानमपेक्षितमित्येतत्सर्वमधिकशङ्क परिहाररूपमर्थजातमिहोपपादितं, सूत्रप्रयोजनमाह - प्रपञ्चितमिति । उक्त्तशङ्काविशेषपरिहाररूपं प्रपञ्चनम्, तत्रैव- पयोदृष्टान्त एवेत्यर्थः ॥ 4 ॥\n॥ पुरुषाशमवदिति चेत्तथाऽपि ॥ उदाहृातामार्यां व्याचष्टे । पुरुषस्येति - उपभोगशब्देन व्याख्यातः । तथापीति सूत्रस्णडं व्याचष्टे । एवमपीति प्रवृत्त्यसम्भवस्तदवस्थ इति पूर्वापरसूत्रस्थानुपपत्तिशब्दानुरोधेनाध्याहारः कृतः नित्यानीर्विकारस्य पुरुषस्य पङ्गोर्मार्गदर्शनोपदेशादिवत्कादाचित्कविशेषोऽस्ति, अयस्कान्तस्य समीपागमनादिवत् पुरषस्य न विकारसम्भवः, विभुत्वात्समीपागमनापेक्षा न चेन्नित्यसर्गप्रसंग इत्यर्थः ॥ 5 ॥\nअङ्गित्वानुपपत्तेश्च ॥ एवं परोक्त्तानुमानस्य प्राज्ञाधिष्ठितत्वप्रसंगमुखेन विषमावस्थत्वप्रसंगमुखेन च विशेषविरोध उक्त्तः ॥ अनुमानान्तरेऽप्युक्त्तदूषणमतिदिशति -\nअन्यथाऽनुमितौ च ज्ञशक्त्तिवियोगात् ॥ ज्ञातृत्वे सति हि संकल्पादधिष्ठात्रन्तरनिरपेक्षप्रवृत्त्युपपत्तिः, तच्च नास्ति तस्मान्नित्यसर्गादिप्रसंग इत्यर्थः । अचेतनत्वादेव प्राज्ञाधिष्ठितत्वं प्रसजेतदति भावः । इदं विषमावस्थत्वप्रसंगस्यापि प्रदर्शनार्थमुक्त्तम् ॥ 7 ॥\nअभ्युपगमेऽप्यर्थाभावात् ॥ कस्याभ्युपगम इत्यपेक्षायां पूर्वसूत्रप्रत्यासत्त्याऽनुमितिरेवार्थतो बुद्धिस्थेत्यभिप्रायेणाह - अनुमानेनेति । प्रवृत्तिस्तवेनेकसूत्रव्यवहितत्वान्न साऽनुबन्धर्महतीति भावः । नित्यनिर्विकरस्यापि भोगेपवर्गाभ्युपगमशङ्कायामनन्तरसूत्रम् ॥\nविप्रतिषेधाच्चासमञ्जसम् ॥ परार्थत्वप्रतियोगित्वेनाह - अधिष्ठातारमिति । अधिष्ठाता - स्वतन्त्रः, साक्षीस्वरूपेणानुसन्धाता द्रष्टा - इन्द्रियादिभिर्द्रष्टा । उक्त्तार्थविषयं तद्ग्रन्थमाह - संघातेति । त्रिगुणादिविपर्ययात् - आदिशब्दः कार्यपरः त्रिगुणतत्कार्यं जडं जडस्याधिष्ठातृत्वायोगात् तदन्योऽधिष्ठातेत्यर्थः ।\nअधिष्ठानादिति - अधिष्ठेयात् त्रिगुणादेरधिष्ठातुविॅलक्षणत्वात् कर्मकर्तृविरोधादित्यर्थः - कैवल्यार्थप्रवृत्तेश्च । न हि त्याज्यमेव त्यागकर्त्तेत्यर्थः, उक्त्तार्थानां विप्रतिषेधं दर्शयति । साक्षित्वेति - चेतनधर्मो विकारश्चेति - चेतनधर्मत्वान्न\nप्रधानस्य सम्भवति विकाररूपत्वान्नात्मनः सम्भवतीत्यर्थः । प्रथमभ्रमोऽध्यासः, तन्मूला अन्ये भ्रमशब्दवाच्याः,\nप्रकृतिदर्शनं पुरुषकर्तृकं स्वात्मकर्तृकं चानुपपन्नमित्याह - पुरुषोहीत्यादिना । सन्निधेः स्वरूपानतिरिक्त्तत्वे च दूषणमाह - अथेत्यादिना । अस्मिन्सांख्यपक्षनिरासे मायावादिनामनवकाशत्वमाह - येऽपीति । निर्विकार\nस्याविद्यतुभवाध्यासायोगादित्यर्थः, अधिकं दूषणमाह - इयांस्त्विति । दृश्यत्ववाध्यत्वाभ्युपगमादिति - यदविद्यविरोधि, तदेव तत्साक्षीति वचनमसंगतमित्यर्थः । यद्वा अविद्यानुभवरूपदर्शनं तद्वाधकदर्शनमपि विकारः, स तु निविॉरस्य नोपपद्यते इत्यर्थः । अयमेव स्वभाव इति - नित्यनिर्विकारत्वनिर्दोषत्वादिस्वभाव इत्यर्थः । हेयप्रत्यनीकत्वकल्याणैकतानत्वश्रुतिविरोधोऽभिप्रेतः ॥ सर्वैरपि परैः \"प्रवृत्तेश्चे\"ति सूत्रान्तरं कृतं तत्र जगद्रचनासिध्द्यर्था प्रकृतेराद्या गुणसाम्यप्रच्युतिव्यपाररूपा प्रवृत्तिः, सोऽपि प्रधानस्य स्वतन्त्रत्वेऽनुपपन्ना, मृदादिष्वदर्शनादिति शङ्करभास्कराभ्याम्, रथशकटादिष्वदर्शनादिति यादवमिश्रैश्च व्याख्यातम्, तदयुक्त्तम् - चेतनाधिष्ठितस्यैवाचेतस्य कार्यकरत्वदर्शनूापयुक्त्तेर्भेदाभावात्, जगद्रचनानुरूपव्यापारस्य तदर्थस्याद्यव्यापारस्य च तुल्यन्यायविषयतया तुल्यार्थानां विषयवाक्यानामिव सूत्रभेदप्रणयने प्रयोजनाभावाच्च, अतोऽन्वयव्यतिरेकरूपेणोभव्याप्तिदर्शकमेकसूत्रम् पयसो वत्सविवृद्धये प्रवृत्तिवदम्बुनो लोकोपकाराय स्पन्दनप्रवृत्तिवच्च प्रधानस्य स्वत एव पुरुषार्थानुगुणप्रवृत्तिरिति \"पयोम्बुव\"दित्यंशो व्याख्यातः, ततोऽपि दध्यादिपरिणामे नारिकेलादिरसात्मना परिणतौ च प्रवृत्तिवदिति व्याख्यानं युक्त्तम्, कारणावस्थस्य प्रधानस्यकार्यजगद्गूपेण परिणतौ चेतनाधिष्ठाननिरपेक्षत्वं वदता पूर्वपक्षिणा चेतनसम्बन्धानपेक्षतया प्रतिपन्नपरिणामस्य प्रदर्शयितुं युक्त्तत्वात्पुरुषार्थसिध्द्यनुगुणत्वदूषणस्य \"अभ्युपगमेऽप्यर्थाभावा\"दिति वक्ष्यमाणतयाऽत्र तत्पृथगुक्त्तेर्विणक्षणत्वात्, कार्यं प्रति पुरुषस्य फलित्वस्य निमित्तत्त्वम्, अतो नाधिष्ठानापेक्षेति शङ्का च परिहर्त्तव्येति चेन्न - फलित्वस्य पुरुषसन्निधितुल्ययोगक्षेमतया \"अन्यत्राभावाच्च न तृणादिवत्\" इति\nन्यायेनार्थथः परिहृतत्वात्, पुरुषस्य फलित्वमात्रेण कार्य्यं प्रति निमित्तत्वेऽनडुहाद्युपयुक्त्तं तृणादिकमपि क्षीरीभवेदिति हि तर्कः समानः, अम्भसः स्पन्दने च निम्नभूम्यपेक्षाऽस्तीति परिहारश्च न साधीयान्, चेतनसापेक्षत्वापादने निम्नभम्यपेक्षणस्यानुपयोगात् \"उपसंहारदर्शनान्नेति चेन्न क्षिरवद्धी\"ति सूत्रेणास्य सूत्रस्य व्याहतिपरिहारश्च लोकदृष्टिशास्त्रदृष्टिभेदादित्युक्त्तम्, तस्मिन्नधिकरणे बाह्यनिमित्तनिरपेक्षतायां लोकदृष्टय दर्शितस्य दृष्टान्तस्यात्र प्रतिपन्नतया शास्त्रदृष्टयस्वपक्षेण साध्यवैकल्ये परिचोदिते निरुत्तरत्वापत्तेः तदयुक्त्तम्, अतो दण्डचक्रादिवदुपकरणान्तरनैरपेक्ष्यं ं तत्राभिप्रेतमित्येव परिहर्त्तव्यम्, \"अन्यत्राभावाच्च न तृणादिव\"दित्यस्यानन्तरम् \"अभ्युपगमेऽप्यर्थाभावा\"दिति सूत्रं व्याख्यातम्, भाष्ये त्वन्त्यसूत्रात्पूर्वन्निवेशितम् । तत्र हेतुर्वृृत्त्यनुरोध इति ज्ञातव्यम्, अर्थासंगतिश्चान्यथा स्यात्,\nप्रज्ञास्यैव क्षीरीभावनिमित्तत्वेऽभिहते परोक्षेपि चेतनान्वयः सुवच इति शङ्कायां परिहारपरं \"पुरुषाश्मव\" दिति सूत्रं संगच्छते । \"अभ्युपगमेऽप्यर्थाभावादि\"ति भोगापवर्गरूपप्रयोजनाभावाद्दूषिते \"पुरुषाशतकवदिति चे\" दिति पङ्ग्बन्धायस्कान्तलोहदृषेटान्तनिबन्धनशङ्कायाः कथं संगतिः, प्रवृत्त्युपपत्तौ हि पङ्ग्बन्धादिदृष्टान्तः, न पुरुषार्थोपपत्तौ, अयस्कान्तलोहयोः प्रयोजनभावत्वाभावात्, व्याप्तिनिबन्धनकृत्स्नानुपपत्तिषूक्त्तासु चाभ्युपगमेन परिहारेक्त्तिर्घटते, एकं करणं त्रीणितानि सप्तेन्द्रियाणि तान्येकादश महतस्तन्मात्रासर्गः - अहघ्कारादिति विप्रतिषेधो दर्शितः शाङ्करे, अन्तर्भावानन्तर्भावाभ्यां विवक्षावशात्, सद्वारकाद्वारकभावाच्च तादृशविप्रतिषधस्य सुपरिहरत्वात् भाष्ये तदनादरः, वेदान्तविरोधादिति भास्करः, असामञ्जस्यप्रतिज्ञानस्य परस्परव्याहतिनिबन्धनत्वौचित्यात्तद्वाचित्वस्वारस्याच्च भाष्ये तदनादरः, वेदान्तविरोधादिति विवक्षितं चेत् - आद्यसूत्रस्थप्रधानकारणत्वप्रतिक्षिप एव साध्यतयाऽन्वीयत इति प्रतिज्ञान्तरमनपेक्षितं स्यात्, अतोऽवान्तरप्रतिज्ञान्तरासाधारणहेतुपरतया विप्रतिषेधव्याख्यानं भाष्ये, तेन परमसाध्यप्रधानकारणवादनिषेधः सिध्यतीति निर्विशेषज्ञप्तिमात्रस्य प्रवर्तकत्वानुपपत्तिर्मृषावादिनामपि तुल्या, स्वरूपव्यपाश्रयमौदासीन्यं मायाव्यपाश्रयं प्रवर्तकत्वमित्याविरोधश्चानुपपन्नः,मायायाश्च ब्रह्मणि सर्वविधकार्याध्यासजननप्रवृतौ स्वतन्त्रत्वे तद्वत्सांख्याभिमतप्रधानास्यापि प्रवृत्तत्युपपत्तेः, तस्या ईश्वराधीनत्वे मायाप्रवृत्तेरीश्वराध्यासः, अन्यस्तेश्वरवशान्मायाप्रवृत्तिरित्यन्योन्याश्रयः, तदध्यासस्मानादित्वे प्रधानस्यापि पुरुषे स्वधर्माणामनाद्यध्यासमुखेन जगत्प्रवृत्तिहेतुत्वमिति तुल्यम्, नित्यसर्गप्रसंगश्च तुल्यः, प्रधानस्येवाविद्यायाः सन्निहितत्वात्; अध्यस्तेश्वरेच्छया न नितयप्रसंग इति चेत् न, ईश्वरेच्छाया अध्यासनिबन्धनत्वादध्यासहेतोः मायायाः सदा सन्निहितत्वात् क्षेत्रज्ञेच्छाया इव कर्मणा व्यस्थापयितुमशक्यत्वाच्च नित्वेच्छाप्रसंगात् । यदवायस्तु \"प्रवृत्तेश्च\" इति पदं रथशकटादीनां स्पन्दात्मकप्रवृत्तेश्चेतनसापेक्षत्वदर्शनादिति व्याख्यातम्, तत्र च पूर्वोक्त्तमेवोत्तरमनुसन्धेयम् । अर्थान्तरं च तैरभिहितम्, स्वफलाय प्रवृत्ताः शकुनादयः स्वफलाय प्रवृतानां मनुष्याणां शुभाशुभे सूचयन्ति, तत्र च शकुनिकर्म न पुरुषप्रवृर्तकम् । पुरुषकर्म च न शकुनिप्रवर्त्तकम्. अत उभयकर्माभिज्ञेनेश्वरेण सर्वशक्त्तिना शकुनिचेष्टितपुरुषफलादिकं सर्वं संघमयितव्यमिति, तदपि मन्दम्, शकुनिसन्निधानादीनामपि तत्फलभोक्त्तृपुरुषकर्मनिबन्धनत्वोपपत्तेः परिस्पनदप्रवृत्तेश्चेतनसापेक्षत्वेऽपि परिणामप्रवृत्तेस्तत्रैरपेक्ष्यं युक्त्तमिति शङ्गापरिहारपरम् \"अन्यत्राभावाच्चे\"त्यादिसूत्रं व्याख्यातम् तच्च \"पयोऽम्बुवच्चे\"दिति सूत्रस्यैव परिणामप्रवृत्तौ नैरपेक्ष्यपरिहारपरत्वोपपादनादयुक्त्तम् अतः \"पयोऽम्बुव\"दित्युक्त्तस्य प्रपञ्चनमिदम् \"अभ्युपगमेऽप्यर्थाभावा\"दिति प्रकृतेः प्रतिसर्गादिव्यवस्थासिध्द्यर्थं सहकारिकारणाऽम्युपगमेऽपि तादृासहकारिरूपार्थाभावान्नित्यसर्गादिप्रवृत्तिनित्यतदभावप्रसंगपरिहारेऽनुपपन्न इति च व्याख्यातम्, सांख्यैः प्रकृतिपरिणामसंख्यंविशेषव्यतिरेकेण प्रतिसर्गादिव्यवस्थानिमित्तभूतार्थविशेषानभ्युपगमाच्छङ्कापरिहारावुभावपि\nनिष्फलौ विप्रतिषेधा\"दिति सूत्रमेवमपि व्याचक्षते, \"हेतुमदनित्यमव्यापि सक्रियमनेकमाश्रितं लिङ्गम् । सावयवं परतन्त्रं व्यक्त्तं विपरीतमव्यक्त्त\"मिति प्रकृतेव्यक्त्तविपरीतत्वमभ्युपगम्यते, तद्विप्रतिषिद्धम् । व्यक्त्तवद्धेतुमत्त्वानित्यत्वाभ्युपगमेऽपि अनुमानप्रवृत्तिसम्भवात्, वृक्षस्य परिणामपरम्परां प्राप्तस्यावृक्ष इव त्रिगुणात्मकप्रधानस्यापि परिणामपरम्परया त्रैगुण्यातिक्रमेणावस्थान्तरं तन्मूलं स्यात् । तस्याऽपि प्रहाणेन ततोऽप्यवस्थान्तरमिति कचिदपि न तत्त्वनिष्ठा, प्रधानस्यानित्यत्वं सहेतुकत्वं तत्त्वसंख्यानियमासिद्धिश्च अतोऽसमञ्जसमिति, इदमप्यनुचितम् अनित्यत्वप्रसंगादीनां विप्रतिषेधशब्दवाच्यत्वाभावात्, मिथोविरुद्धार्थभाषणं हि विप्रतिषिद्धाभिधानम् ॥ 9 ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.2.1 रचनानुपपत्त्यधिकरणम्\n176. बाधाभावादकम्पे स्थितवति निगमैर्ब्रह्महेतुत्ववादे  \nभूयः किं वीतरागो वदति परपरीवादमत्रेत्ययुक्तम्।  \nप्रख्यातप्राच्यनैकप्रतिसमयभवन्मन्दसन्देहशान्त्यै  \nतुल्यत्वभ्रान्तिसिद्धा प्रकरणसमता तर्कपादे हि वार्या॥\n177. षड्विंशालम्बिसांख्यं स्फुटतरपठितं भारते योगतुल्यं   \nतत्स्थत्वात् पञ्चविंशस्त्विति च निगदितस्सर्वतत्त्वान्तरात्मा।  \nतस्मात् सेशानतन्त्रं श्रुतिसमधिगतं स्थापयित्वाऽथ सूत्रैः  \nपक्षं त्वीशानपेक्षं प्रतिवदति नयैरुत्कटप्रत्यवायम्॥\n178.अव्यक्तादीन्पदार्थाननुमितिमुखतस्स्थापयन्तस्स्वबुद्ध्या  \nषट्त्रिंशत्तत्त्ववादप्रभृतिषु न कथं सङ्गमिच्छन्ति सांख्याः।  \nतुल्याक्षेपोपपत्तीश्श्रुतिनियतिमुचां कल्पनास्सम्मृशन्तो  \nदृष्टं नापह्नुवीरन् लघुमनुमिनुयुश्शेषमिच्छन्ति शास्त्रात्॥\n179. कार्यं किञ्चित् कुविन्दप्रभृतिविरचितं दृश्यतेऽन्यच्च सर्वं   \nकर्त्रायत्तं श्रुतं तत् क्वचिदपि न पराधीनताभङ्गदृष्टिः।  \nपङ्ग्वन्धक्षीरपाथस्तृणजलदतटिद्वाय्वयस्कान्तपूर्वैः  \nदृष्टान्तैर्न त्वदिष्टं फलति तदखिलं चेतनाधिष्ठितं नः॥\n180. नन्वत्राचेतनानां स्वसमुचितविधौ कर्त्रधीनत्वमुक्तं  \nशास्त्रारम्भे विधातुर्व्यनुददनुमितिं किं परस्सूत्रकारः।  \nपृच्छेयं नातितुच्छा शृणु तदवहितस्सर्वकृन्नानुमातुं  \nनापह्नोतुं च शक्यस्तदुभयनियमादर्शनादित्यमंस्त॥\n181. सत्त्वाद्यान् द्रव्यभेदांस्त्रिगुणमिति समाहारतः कल्पयन्तः  \nतेषां नित्यं विभुत्वे समविषमदशाद्यत्र कीदृग्वदेयुः ।  \nअन्योन्याध्यासकॢप्तिः प्रकृतिपुरुषयोर्भोगमोक्षोपपत्त्यै  \nच्छायापत्त्यादिनीत्या कथमियमुभयाचेतनत्वे घटेत ॥\n182.पुंसां भोगापवर्गप्रभृति फलमिदं तच्च सर्वं प्रधाने  \nद्रष्टृत्वादेश्च क्लृप्तिः पुरुष इह पृथग्द्रष्टृतादिश्च बुद्धौ।  \nमुक्त्यै बद्धस्य शास्त्रं मुनिरकृत ततो नित्यमुक्तोऽस्मि चेत्या-  \nद्यन्योन्यव्याहतोक्तिं वृषलपरिणये जैनभक्ता जपन्तु॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.2.1 रचनानुपपत्त्यधिकरणम्\n1. बाधाभावादित्यादि। निगमे ब्रह्महेतुत्ववादे बाधाभावात् अपम्पे स्थितवति सति। वीतरागः- वादिविजयख्यातिलाभादिविरक्तस्सूत्रकारः। अत्र- रचनादिपादे। भूयः किं परपरीवादं वदति? इति- एवंशङ्कनम्, अयुक्तम्। प्रख्यातप्राच्यनैकप्रतिसमयभवन्मन्दसंदेहशान्त्यै-प्रख्यातैः\" प्रसिद्धैः प्राच्यः अनादिसिद्धैः नैकैर्बहुप्रकारैः प्रतिसमयैर्वेदान्तविरोधिसिद्धान्तौ र्हेतुभिर्भवतो जायमानस्य मन्दबुद्धीनां\" सन्देहस्य 'किं वेदान्तसिद्धान्तः प्रमाणमुत कापिलादितन्त्राणि प्रमाणम्' इत्येवंरूपस्य शान्त्यै। तुल्यत्वभ्रान्तिसिद्धा प्रकरणसमता- वेदान्तेन तुल्यानि पक्षान्तराणीति भ्रान्तिसिद्धा सत्प्रतिपक्षता। तर्कपादेन- अनेन द्वितीयाध्यायद्वितीयपादेन। वार्या- वारणीया। अतस्सफल एव तर्कपादारम्भ इतिभावः॥2. षड़्विंशालम्बीत्यादि। ष़ड्विंशालम्बि- अचित्तत्त्वानि चतुर्विंशतिः प़ञ्चविंशो हि जीवः षड्विंशः परमात्मेति क्रमेण षड्विंशतितत्त्वावलम्बनम्। साङ्ख्यम्- साङ्ख्यदर्शनम्। योगतुल्यम्- योगशास्त्रमसतयेत्यर्थः। भारते स्फुटतरपठितम्- 'सांख्यं योगः' इत्यादिना 'न हन्तव्यानि हेतुभिः' इत्यन्तेन हेतुहन्तव्यं नेत्यादरणीयतया स्फुटतरं यथातथा पठितं प्रतिपादितम्। सर्वतत्त्वान्तरात्मा- परमात्मा। तत्स्थत्वात्तु- पञ्चविंशजीवान्तर्यामितयावस्थानात्तु। पञ्चविंश इति च- 'पञ्चविंश आत्मा भवति' इत्यादिश्रुतिषु पञ्चविंश इिति च। निगमितः- उक्तः। तस्मात् सेशानतन्त्रम्- सेश्वरसाङ्ख्यपक्षमेव। प्रतिवदति- प्रतिक्षिपति॥3. अव्यक्तादीनित्यादि। अव्यक्तादीन् पदार्थान्। अनुमितिमुखतः- अनुमानमुखेन। स्वबुद्ध्या कल्पयन्तः साङ्ख्याः। षट्त्रिंशत्तत्त्ववादप्रभृतिषु- शैवादिपरिकल्पितेषु षट्त्रिंशत्तत्त्ववादप्रभृतिषु। कथं सङ्गं नेच्छन्ति। तुल्याक्षेपोपपत्तीः- साङ्ख्यदर्शनोपर्याक्षेपे सति साङ्ख्या यदि किञ्चिदुपपन्नं वदन्ति तदन्यवादिभिरपि वक्तुं शक्यमिति तुल्याक्षेपोपपत्तियुक्ताः। श्रुतिनियतिमुचाम्- श्रुत्युक्ततत्त्वादिव्यवस्थामुल्लङ्घ्य वदतां साङ्ख्यवैशेषिकादीनाम्। कल्पनाः- तत्त्वोपायादिकल्पनाः। सम्मृशन्तः- परामृशन्तो वेदान्तवादिनामग्रगण्याः। दृष्टम्- अबाधितप्रत्यक्षसिद्धम्। नापह्नुवीरन्- नापलपेयुः। लघुम्- लाघवयुक्तम्। अनुमिनुयुः- अनुमानवृत्तान्ते हि गुरुर्न कल्प्यते लघुरेव पक्षः स्वीक्रियत इति न्यायविदां प्रक्रिया। शेषम्- प्रत्यक्षानुमानासिद्धमर्थम्। शास्त्रादिच्छन्ति- अप्राप्तत्वात् शास्त्रेणैवाङ्गीकुर्वन्ति॥4. कार्यं किञ्चिदित्यादि। किञ्चित्कार्यम्- लोकसिद्धं पटादि कार्यम्। कुविन्दप्ऱभृतिविरचितं दृश्यते- कुविन्दाः पटनिर्मातारः, तत्प्रभृतिभिस्तत्प्रमुखैर्विरचितं निर्मितं दृश्यते। तन्तुमृदादिकमचेतनं तन्तुवायकुलालादिचेतनाधिष्ठितमेव पटघटादिरूपेण परिणममानं\" दृश्यत इत्यर्थः। अन्यच्चसर्वम्- सकर्तृकत्वेनास्माबिरदृष्टं महीमहाधरमहार्णवादिकं सर्वमपि वस्तुजातम्। कर्त्रायत्तम्- ईश्वररूपकर्त्रधिष्ठितमेव। श्रुतम्- श्रुत्यादिभिरवगतम्। तत्- तस्मात्। क्वचिदपि- कुत्रापि। पराधीनताभङ्गदृष्टिर्न- ईश्वराधिष्ठानाभावसिद्धिर्न भवति। पङ्ग्वन्धक्षीरपाथस्तृणजलदतटिद्वाय्वयस्कान्तपूर्वैर्दृष्टान्तैः- पङ्ग्वन्धौ गमनशक्त्या दृक्शक्त्याच विकलावपि परस्परोपकारात् गमनं कुर्वाणौ, क्षीरं चेतनानधिष्ठितमेव दधिरूपेण परिणममानं दुग्धम्, पाथः स्वयमेव हिमकरकादिरूपतया परिणतं जलम्, तृणं तथा पशुदेहपुष्ट्यादिहेतुभूतं तृणम्, जलदः चेतनाधिष्ठानं विनैव सामुद्रसलिलग्रहणवर्षणादिकं कुर्वाणो धूमज्योतिस्सलिलवायुसङ्घातात्मा मेघः, तटित् मेघोदरे स्फुरन्ती स्तनितादिहेतुर्विद्युत्, वायुः महानगकम्पनादिहेतुर्वातः, अयस्कान्तः चेतनाधिष्ठानं विनैवायः कर्षणादिकं कुर्वाणोऽयस्कान्तः, एतत्पूर्वैः एतत्प्रभृतिभिर्दृष्टन्तैः। त्वदिष्टम्- अचेतनानां\" चेतनाधिष्ठानं विनैव परिणाम इति त्वदभिमतम्। न फलति- न सिध्यति। नः- श्रुत्या ईश्वराधिष्ठानं साधयतामस्माकं वेदान्तिनाम्, अनुमानेनेश्वराधिष्ठानं\" साधयतां वैशेषिकादीनाञ्च। तदखिलम्- पूर्वोक्तं क्षीरपाथःप्रभृति वस्तुजातम्। चेतनाधिष्ठितम्- श्रुत्या अनुमानेन च चेतनाधिष्ठितमेव साध्यते। पक्षमेव दृष्टान्तं कृत्वा पक्षे साध्याभावसाधनमनुमानवार्त्तानभिज्ञानां प्रक्रियेति भावः॥5. नन्वत्रेत्यादि। ननु- आमन्त्रणे। अत्र- एतत्प्रकरणे। अचेतनानाम्- प्रकृत्यादीनाम्। स्वसमुचितविधौ- स्वोचितकार्यनिष्पादने। कर्त्रधीनत्वम्- चेतनपरतन्त्रत्वं तदधिष्ठितत्वमिति यावत्। उक्तम्- प्रतिपादितम्। अस्मिन्नधिकरणेऽचेतनानामीश्वराधिष्ठानमनुमानेन साध्यत इत्यर्थः। शास्त्रारम्भे- शास्त्रारम्भसमर्थनपरे शास्त्रयोनित्वाधिकरणे तु। विधातुः- जगत्कर्तुः। अनुमितिं सूत्रकार एव व्यनुदत्- निराचकारेत्यर्थः। तेन सूत्रकारः किम्परः- किमभिप्रैतीत्यर्थः। इयं पृच्छा- अयं प्रश्नः। नातितुच्छा- अतितुच्छा न भवति। उचितप्रश्नकरणसन्तोषेणैवमुक्तिः। तत्- सूत्रकारहृदयम्। अवहितः- गम्भीरत्वात् सावधानस्सन्, श्रृणु। सर्वकृत्- सर्वस्रष्टा। तदुभयनियमादर्शनात्- ईश्वरसदसद्भावरूपोभयार्थनियमादर्शनात्, ईश्वरसद्भावव्याप्तियुक्तलिङ्गस्य तदसद्भावव्याप्तियुक्तलिङ्गस्य चादर्शनादित्यर्थः। अनुमातुं च न शक्यः, अपह्नोतुं\" बाधितु़ञ्च न शक्यः, इति अमंस्त- सूत्रकार एवममनुत, इदं तस्य हृदयमित्यर्थः। सर्वस्रष्टा परमपुरुषो नानुमानेन साधयितुं शक्यत इति शास्त्रयोन्यधिकरणभावः, स एव परमपुरुषो नानुमानेन बाधितुं शक्यत इत्येतधिकरणभावः, यत् येन प्रमाणेन साधयितुं योग्यं तदेव हि तेन प्रमाणेन बाधितुमपि शक्यते यथा प्रत्यक्षसिद्धो घटादि स्तेनैव बाध्यते न पुनः प्रत्यक्षाविषयः परमाण्वादिस्तेन बाध्यते एवमनुमानाविषयत्वादीश्वरस्तेन साधयितुं बाधितुं च न शक्यत इति सूत्रकारहृदयमिति भावः॥6.सत्त्वाद्यानित्यादि। सत्त्वाद्यान्- सत्त्वमाद्यं येषां सत्वरजस्तमसां ते तथा। तद्गुणसंविज्ञानो बहुव्रीहिः। तान्। द्रव्यभेदान्- द्रव्यविशेषान्। समाहारतः- साम्यावस्थापन्नसङ्घातात्मकत्वेन। त्रिगुणमिति- गुणत्रयसमाहारात्मकं प्रधानमिति। कल्पयन्तः- साङ्ख्याः। तेषाम्- सत्त्वादीनाम्। नित्यं विभुत्वे- नित्यं विभुत्वेन स्वीकारे। तथा तैस्स्वीकृतत्वादेवेत्यर्थः। अत्र- जगत्सृष्ट्यादिविषये। स्वकल्पितमिति शेषः। समविषमदशादि- समदशा विषमदशा च आदिर्यस्य समुदायस्य, एकदेशे साम्यं एकदेशे वैषम्यञ्चान्यशब्दार्थः। अत्रापि तद्गुणसंविज्ञानः। कीदृक्- कीदृशम्। वदेयुः- सत्त्वादीनां साम्ये संहारः, तेषां वैषम्ये सृष्टिरिति संहारसृष्ट्याद्यपेक्षितसाम्यवैषम्यदशा तेषां नित्यविभुत्वस्वीकारविरुद्धेत्यर्थः। प्रकृतिपुरुषयोरन्योन्याध्यासक्लृप्तिः- जीवगतस्य भोक्तृत्वस्य प्रकृतौ प्रकृतिगतस्य कर्तृत्वस्य जीवे चाध्यासइत्येवमन्योन्यधर्माध्यासकल्पना। भोगमोक्षोपपत्त्यै- संसारमोक्षयोरुपपत्त्यै। छायापत्त्यादिनीत्या- जपाकुसुमरागस्य स्फटिके छायापत्त्यादिन्यायेन। भवद्भिः स्वीक्रियत इति शेषः। इयम्- पूर्वोक्ताध्यासकल्पना। उभयाचेतनत्वे- उभयोः प्रकृतेः पुरुषस्य च अचेतनत्वे चेतनत्वाभावे। कथं घटेत- कथमुपपद्येतेत्यर्थः। विद्यमानमेव ह्यन्यत्र कल्प्यते न पुनरविद्यमानम्, इह तु चेतनत्वं\" जीवे न विद्यते जीवस्य ज्ञानमात्रत्वेन चेतनत्वस्य चैतन्याश्रयत्वरूपस्य भवद्भिरनङ्गीकारात्, नापि प्रधाने चेतनत्वं अचेतनस्वभावत्वादेव, ज्ञानचिकीर्षाप्रयत्नवत्त्वमेव हि कर्तृत्वम्, त्रयाणामपि जीवनिष्ठत्वेन प्रकृतिसम्बन्धो नास्त्येव, न च भोक्तृत्वं जीवनिष्ठं\" भवत्पक्षे पुरुषस्य पुष्करपलाशवन्निर्लेपत्वेन ज्ञानादिसर्वधर्मविधुरत्वात् तेनोभयत्रोभयमपि नास्तीत्यन्योन्याध्यासक्लृप्तिर्न घटत इति भावः॥7. पुंसामित्यादि। इदं भोगापवर्गप्रभृति- भोगापवर्गादिकं फलम्। पुंसाम्- पुरुषाणां चेतनानाम्। तच्च सर्वम्- पुरुषसम्बन्धितयोक्तं\" तत्सर्वं फलजातम्। प्रधाने- त्रिगुणद्रव्य एव। 'बध्यते मुच्यते च नानाश्रया प्रकृतिः' इति भोगमोक्षादिकं प्रकृतेरेवेत्यर्थः। इह- साङ्ख्यदर्शने। द्रष्टृत्वादेः- प्रकृतिद्रष्टृत्वादिहेतुभ्यः। पुरुषः- जीवः। पृथक्- पृथक्तया। क्लृप्तः- निश्चितः 'सङ्घातपरार्थत्वात्' इत्यादितदीयवचनात्। द्रष्टृतादिश्च- जीवसम्बन्धितयोक्तो द्रष्टृतादिश्च। बुद्धौ- अन्तः करणे। बद्धस्य- जीवस्य। मुक्त्यै- मुक्तिलाभाय। शास्त्रम्- साङ्ख्यशास्त्रम्। मुनिः- कपिलः। अकृत- निर्मितवान्। ततः- तेन शास्त्रेण नित्यमुक्तोऽस्मि च। इत्याद्यन्योन्यव्याहतोक्तिम्- एवमादिकां पूर्वोत्तरविरुद्धोक्तिम्। जैनभक्ताः- विरुद्धभाषणेन जैनतुल्यतया जैनभक्तास्साङ्ख्याः। वृषलपरिणये- शूद्रविवाहसमये जपन्तु। द्रमिडदेशे याज्ञिकैर्वृषलविवाहकाले पठ्यमानविरुद्धार्थकवाक्यतुल्यतया साङ्ख्यवाक्यानि शूद्रविवाहमन्त्रवत् परिहासयोग्यानीत्यर्थः॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.2.1 रचनानुपपत्त्यधिकरणम्\nप्रथमाध्यायप्रतिपादिते ब्रह्मणो जगत्कारणत्वे प्रधानपरमाणुकारणवादिभिस्सांख्य वैशेषिकादिभिः केवलतर्कमवष्टभ्यापादितानि दूषणानीति प्रथमपादेन निराकृतानि। तत्रापि प्रणेतृगौरवेण तेषां तर्काणामुपादेयत्व शङ्कास्मृत्यधिकरणयोगाधिकरणाभ्यांनिराकृता। तत्तत्तर्कस्वरूपपर्यालोचनया तेषामुपादेयत्वशङ्का नविलक्षणत्वाधिकरणमारम्भ निराकृता। एवमाद्याधिकरणयोस्तृतीयादीनामष्टानामधिकरणानाञ्चावान्तरार्थभेदेऽपि ब्रह्मवादप्रतिक्षेपकतर्कनिराकरणार्थत्वेनैकार्थ्यं, अस्मिन्पादे शुष्कतर्कालम्बनास्सांख्यादिपक्षास्तथाभूतैरेव तर्कैर्दूष्यन्ते। अन्यथा प्रधानादिकारणत्वप्रतिष्ठापकानां परपक्षाणां तदर्काभासमूलत्वं जानतां मन्दधियां तेषु प्रामाणिकत्वशङ्कया ब्रह्मवादश्रद्धा शिथिलीभवेत्। एवं स्वपक्षस्थापनार्थः प्रथमपादः। परपक्षप्रतिक्षेपार्थोऽयं पादः। स्वपक्षस्थापनस्याभ्यर्हितत्वात् प्रथमं कृतमिति तदानन्तर्यमस्य। यद्यपि तृतीयचतुर्थपादयोरपि कार्यगोचरश्रुतिविरोधपरिहारेण स्वपक्षस्थापनं क्रियते, तथाऽपि कारणविषयत्वेन प्रथमद्वितीयपादयोरैकार्थ्येन अवान्तरसङ्गतिः। तत्र वैदिकानुमतसत्कार्यवादाद्यभ्युपगमेन सांख्यमतस्योपादेयत्वसम्भावनास्पदत्वातिरेकात् प्रथमं तन्निराकरणं क्रियते। सांख्याः स्वतन्त्रतर्कैः स्वमतं प्रसाध्य स्वमतानुगुण्येन श्रुतिवाक्यानां नयनं कुर्वन्ति। तैः कृतनयनमीक्षत्याद्याधिकरणेषु निराकृतम्। इदानीं तदीयास्स्वतन्त्रतर्का निराक्रियन्त इति न पौनरुक्त्यम्। एषा सांख्यानां प्रक्रिया 'मूलप्रकृतिरविकृतिर्महदाद्याः प्रकृतिविकृतयस्सप्त। षो़डशकश्च विकारो न प्रकृतिर्न विकृतिः पुरुषः'। तत्र मूलप्रकृतिः सत्वरजस्तमोगुणरूपाणां द्रव्याणां साम्यावस्था। साचैका स्वयमचेतना सकलचेतनभोगापवर्गार्था नित्या सर्वगता च स्वयं\" प्रकृतिरेव न कस्यचिद्विकृतिः। महदाद्याः प्रकृतेर्महान् महतोऽहङ्कारः अहङ्कारात् पञ्च तन्मात्राणि शब्दस्पर्शरूपरसगन्धात्मकानीत्येतास्सप्त स्वस्वकार्यापेक्षया प्रकृतयः स्वस्वकारणापेक्षया विकृतयश्च। आकाशादीनि पञ्च महाभूतानि श्रोत्रादीनि पञ्च ज्ञानेन्द्रियाणि वागादीनि पञ्च कर्मेन्द्रियाणीति षोडशको गुणो विकृतिरेव नकस्यचित्तत्वान्तरस्य प्रकृतिः पुरुषस्त्वपरिणामित्वान्नकस्यचित्प्रकृतिः। नित्यत्वान्नकस्यचिद्विकृतिः। निर्धर्मकश्चैतन्यमात्रवपुः सर्वगतः प्रतिशरीरं भिन्नश्च। निर्विकारत्वान्नकर्ता, नापि भोक्ता। एवंभूतेऽपि तत्वे मूढाः प्रकृतिपुरुषसन्निधिमात्रेण पुरुषस्य चैतन्यं प्रकृतावध्यस्यन्ति। तेन चैतन्ययोगात् कर्तृशक्तिमत्त्वाच्च ज्ञातृत्वम्। प्रकृतेरेवान्तः करणरूपापन्नायाः तस्याश्च कर्तृत्वं पुरुषेऽध्यस्यन्ति। एवमन्योन्याध्यासादहंकर्ता अहंभोक्तेत्यभिमानात्मकोभोगस्तत्वज्ञानादपवर्गइत्येवं पञ्चविंशतिस्तत्वानीति। तत्र सकलमूलकारणत्वाभिमतत्वज्ञानादपवर्गइत्येवं पञ्चविंशतिस्तत्वानीति। तत्र सकलमूलकारणत्वाभिमतस्वतन्त्रप्रधानानुमाननिरसनेन तन्मतं सर्वं निरस्तं भवतीति तदिह निरस्यते। इदमिह तेषामनुमानं- सर्वं कार्यं सुखदुःखमोहात्मकद्रव्यप्रकृतिकं, तत्समन्वितत्वात्। सामान्यव्याप्तौ घटादिवदिति। आद्यानुमाने सुखदुःखमोहात्मकानि द्रव्याणि कार्याणां कारणत्वेन सिध्यंति सत्वरजस्तमांस्येव पर्यवस्यंति, तेषान्तथात्वात्। उक्तंतत्वसंग्रहे- 'प्रीत्यप्रीतिविषादात्मकाः प्रकाशप्रवृत्तिनियमार्था'इति। अयमर्थः- सत्वरजस्तमोगुणाः प्रीत्यप्रीतिविषादात्मकाः\" क्रमात्सुखदुःखमोहात्मकाः क्रमादेव प्रकाशप्रवृत्तिनियमप्रयोजनाश्च। स्वच्छं सत्वं प्रकाशयति, रजोगुणः प्रकाशकार्ये सत्वं प्रवर्तयति, लघोस्सत्वगुणस्य चलनस्वभावेन रजसा सर्वत्र प्रवर्तने प्रसक्ते यथाकार्यं गुरुस्तमोगुणो नियच्छतीति। नचाद्यहेतोरसिद्धिः। कार्याणां\" सुखदुःखमोहान्वितत्वस्य लोकसिद्धत्वात्। तथाहि- घटो येन प्राप्यते तं प्रति सत्वगुणोद्भवात् घटस्सुखात्मकोभवति। यदीयस्सोन्येनापह्रियते तं प्रति रजोगुणोद्भवात् दुःखात्मकोभवति। यस्य तस्मिन्नुपेक्षया दर्शनमेव नोदेति तं प्रति तमोगुणोद्भवात् मोहात्मकोभवति। 'मुहवैचित्त्य'इतिधातुः। नच गुणानां पुरुषभेदव्यवस्थयोद्भवे विनिगमनाविरहः। तत्तत्पुरुषभोगरूपप्रयोजनवशादुद्भवासिद्धेः। तद्यथा- सत्वं रजस्तमसी कञ्चित्प्रति कदाचिदभिभूय शान्तां स्ववृत्तिं लभते, एवं रजस्सत्वतमसी अभिभूय घोरां स्ववृत्तिं, तमः सत्वरजसीआभिभूय मूढां स्ववृत्तिमिति। नच द्वितीयानुमानस्य परमाण्वादिकारणकत्वेनार्थान्तरं, लाघवादेककारणकत्वसिद्धेः। नच तथापि ब्रह्मप्रकृतिकत्वेनार्थान्तरं जडं सुखदुःखमोहात्मकं कार्यजातं प्रत्यतथाभूतस्य कारणत्वेन सिध्यनवकाशादिति। एवंरूपस्य सांख्यानुमानस्य दुषणानुमानमुच्यते। प्रधानं न जगद्रचनायां समर्थम्। अचेतनत्वे सति चेतनानधिष्ठितत्वात्। यदेवं तदेवम्। यथा चेतनानधिष्ठितं मृद्दार्वादिकम्। न च व्याप्त्यसिद्धिः, चेतनानधिष्ठितस्य कार्यारम्भकत्वानुपपत्तेः, चेतनाधिष्ठितस्यैव कार्यारम्भप्रवृत्तेस्सर्वत्र दर्शनाच्च। ननु सिद्धान्ते पक्षासिद्धिः। नच 'प्रधानक्षेत्रज्ञपतिर्गुणेश' इति श्रुतिसिद्धं प्रधानं सिद्धान्तेऽप्यस्तीति वाच्यम्। तस्यानुमानगम्यत्वाभावेन कर्मव्युत्पन्न सूत्रानुमानपदनिर्देश्यत्वायोगात्। साध्यस्य च बाधः, प्रधानस्य सिद्धान्तेऽपि जगद्रचनासामर्थ्याभ्युपगमात्। हेतोश्चासिद्धिः, तस्य सिद्धान्ते चेतनाधिष्ठानसत्त्वादिति चेत्- सत्यं। परप्रक्रियया परो दूषणीय इति परसिद्धं पक्षादिकं परिगृह्य इदमनुमानमुकत्म्। यद्वा परानुमानस्य प्रतिकूलतर्करूपं\" दूषणानुमानमुक्तम्। यदि प्रधानं अचेतनत्वेसति चेतनानधिष्ठितं स्यात्, जगद्रचनायामसमर्थं स्यात्। अथवा हेतोर्विशेष्यांशस्य साध्ये प्रतियोगिविशेषणतयाऽन्वयः, ततश्च प्रधानं न चेतनानधिष्ठितं कार्यजनकं, अचेतनत्वात् घटगृहादिजनकमृद्दार्वादिवचदित्यनुमानशरीरम्। नचानुमानिक प्रधानानभ्युपगमादाश्रयसिद्धिः। महदादिकं सप्रकृतिकं कार्यत्वाद्घवटदित्यनुमानस्य विरोधाभावेन सिद्धान्तेऽभ्युपगन्तुं शक्यत्वात्, साध्ये स्वातंत्र्याप्रवेशात्, तस्येश्वरपारतंत्र्यमात्रे श्रुत्यपेक्षणात्। ननु अचेतनस्य चेतनाधिष्ठितस्यैव प्रवृत्तिरिति न नियमः, वृत्सवृध्यर्थं धेनुगतस्य क्षीरस्य स्वयमेव प्रस्रवदर्शनात्। सस्यवृध्यर्थं\" वारिदमुक्तस्य जलस्य स्वयमेव निस्सरणदर्शनात्। एवं पुरुषस्य भोगापवर्गार्थं चेतनानधिष्ठितस्यापि प्रधानस्य प्रवृत्तिसम्भवादिति चेन्न। क्षीरजलयोरप्यचेतनत्वाच्चेतनाधिष्ठानाभावे प्रवृत्त्यसम्भवतौल्येन पक्ष इव पक्षतौल्येऽपि व्यभिचाराभावात्। एतेन धेन्वाद्युपयुक्ततृणादेः क्षीरादिभावापत्तिरपि व्याख्याता। तत्रापि चेतनाधिष्ठानावश्यम्भावेन पक्षतौल्यात्। अन्यथा चेतनविशेषसङ्कल्पस्य नियामकस्याभावे अनडुहाद्युपयुक्तस्यापि तृणादेः क्षीरादिभावप्रसङ्गात्। न च धैनवजाढराग्निसंयोगे कश्चित्पाके विशेषः। अग्निसंयोगमात्रस्य पाकहेतुत्वात्, तस्य अनडुहादिजठरसंयोगेऽप्यविशेषात्। पाचकसङ्कल्पविशेषात् पाकविशेषस्तु लोके दृष्टः। ननु अप्रयोजकमिदं चेतनाधिष्ठानानुमानं, यथा प्रवृत्तिशक्तियुक्तोऽन्धः दृक्छक्तियुक्तपंगुसन्निधानात्प्रवर्तते, यथा च अयस्कान्मणिसन्निधानादयः प्रवर्तते, तथा चैतन्यवपुषः\" पुरुषस्य सन्निधानात् प्रधानस्य प्रवृत्त्युपपत्तेरिति चेत्, एवं दृष्टान्तोपादानेऽपि प्रधानस्य प्रवृत्त्यसम्भवरूपदोषस्तदवस्थः। अस्ति हे पंगोर्गमनशक्तिविकलस्य अंधेनोह्यमानस्य स्वयं मार्गदर्शनं, वोढारमन्धं प्रति तदुपदेश इति च व्यापारः। पुरुषस्य तु निष्क्रियस्य न तादृशः कश्चिद्व्यापारः। अयः प्रवृत्तावपि चेतनाधिष्ठानावश्यम्भावान्नव्यभिचारोऽपि। तस्मान्निर्दोषं दूषणानुमानम्। सांख्यानुमानमेव च प्रतिकूलतर्कपराहतम्। पुरुषसन्निधानमात्रेण प्रधानस्य परिणामित्वे सर्गव्यतिरेकः प्रलयः कदाऽपि न स्यात्, नित्यस्य पुरुषसन्निधानस्य सर्वदाऽप्यविशिष्टत्वादिति। तस्मादधिष्ठातुरीश्वरस्यैव सङ्कल्पविशेषास्सर्गप्रळयनियामका इत्युभ्युपेयम्। न च धर्माधर्मावेव तन्नियामकौ स्यातामिति वाच्यम्। धर्माधर्मयोः पुरमपुरुषाराधनतद्विपर्ययरूपतयैव सकलश्रुतिप्रसिद्धयोस्तदनभ्युपगतावात्मलाभाभावात्। यदि च गुणानां\" कदाचित्साम्येनावस्थानमभ्युपेत्य तदा गुणानामुत्कर्षानिबन्धनाङागाङ्गिभावाभावात् तन्निमित्ता जगत्प्रसूतिर्नीस्तीति प्रळयावस्थायां\" साम्येनावस्थितानां गुणानां क्षोभकपुरुषव्यापारभावेन स्वयमेव वैषम्यावस्थां प्राप्तुमक्षमाणामङ्गाङ्गिभावानुपपत्तेः कदाचिदपि जगत्सर्गो न स्यात्। यदि सुखदुःखमोहात्मकवैषम्यावस्थं जगत् दृष्ट्वा यथाकार्यं वैषम्यावस्थापन्नमेव त्रिगुणमनुमीयते, तदा धर्मिग्राहकमानसिद्धाया वैषम्यावस्थायास्सदावृत्तेस्सदासर्ग एव स्यात्। यद्युच्येत त्रिगुणं न वैषम्यावस्थं नापि साम्यावस्थमनुमीयते, येन सदा सर्गः प्रलयो वा स्यात्। किं तु अनादिसृष्टिप्रलयप्रवाहमूलद्विविधसंस्कारानुवृत्तिसद्भावात्तत्तत्संस्कारोद्बोधानसारतः साम्यवैषम्यभागुभयस्वभावमनुमीयत इति। नैतदपि युक्तम्। अन्धस्य मार्गोपदेशकपुंगुसन्निधानात् मार्गज्ञातृत्ववत् प्रधानस्य निर्व्यापारपुरुषसन्निधानात् चिच्छायापत्त्या ज्ञातृत्वासम्भवस्य उक्तत्वात्, तदसम्भवेचाचेतनस्य चेतनाधिष्ठानं बिना प्रवृत्त्ययोगात्। किं च प्रधानाभ्युपगमे यदि प्रयोजनं\" किंचित्स्यात् तदा यताकथंचिदभ्युपगच्छेम। न किमपि प्रयोजनमस्ति। पुरुषस्य भोगापवर्गौ हि प्रयोजनमितीष्यते। भोगश्च सुखदुःखानुभवरूपः\" प्रधानपरिणामरूपाया बुद्धेर्धर्मः। पुरुषस्य तु बुद्धिच्छायापत्त्या तदैक्यमिवापन्नस्य तद्दर्शनं भोगः। तेन तस्य वेवेकाग्रहात् आध्यासिकं भोक्तृत्वं, भोक्तृत्वाध्यासस्य तद्विवेकख्यात्या निवृत्तिर्मोक्ष इति सांख्यैरिष्यते। न च निर्विकारचैतन्यमात्रवपुषः\" पुरुषस्य सविकारबुध्यैक्याभिमानः तदीयभोगदर्शनं तद्विवेकानुन्धानं वा सम्भवति। ननु सांख्यैरेव बुध्यादिष्वचेतनेष्वसम्भाविताभ्यां\" भोक्तृत्वमोक्षोपायश्रवणादिप्रवृत्तिभ्यां बुध्याद्यतिरिक्तो भोक्ता श्रवणादिप्रवृत्तिमांश्च पुरुषस्साधितः 'पुरुषोऽस्ति भोक्तृभावात्कैवल्यार्थप्रवृत्ते'श्चेति। प्रकृतेः पुरुषभोगार्थत्वं च तत्स्वरूपदर्शने सति तदैव पुरुषस्यापवर्गश्चेत्येतदुभयमपि बहुधा प्रपञ्चितम्। 'नानाविधैरुपायैरुपकारिण्यनुपकारिणः\" पुंसः। गुणवत्यगुणस्य सतः तस्यार्थमपार्थकं चरति॥ रङ्गस्य दर्शयित्वा निवर्तते नर्तकी यथा नृत्तात्। पुरुषस्य तथाऽऽत्मानं\" प्रकाश्य विनिवर्तते प्रकृतिः॥ प्रकृतेस्सुकुमारतरं न किञ्चिदस्तीति मे मतिर्भवति। या दृष्टास्तीति पुनर्नदर्शनमुपैति पुरुषस्ये'ति॥ तस्मादस्त्येव तन्मते पुरुषस्य प्रकृतिभोक्तृत्वं तद्याथार्थ्यदर्शनार्थश्रवणादिकर्तृत्वंच। अतः कथं तन्मते प्रयोजनासंभवइति चेत् तर्हि परस्परविरुद्धार्थकथनादेव तन्मतमसमंजसं। तत्वसंग्रह बध्यते मुच्यते च नानाश्रया प्रकृति'रित्यादिभिः प्रकृतेरेव बंधमोक्षाविति प्रपंचितं। किञ्च जगतः कारणं सिध्यत् लाघवादेकमेव प्रकृतिरूपं सिध्यतीति वदद्भिरेव गुणत्रयसंघातएव प्रकृतिः नतु तद्व्यतिरिक्ता प्रकृतिर्नामास्तीत्यभ्युपगतं, ततोपि तन्मतं विप्रतिषिद्धं। पंचविंशतिस्तत्वानीत्युक्त्वैव गुणाः परस्परभिन्नाइत्यप्युक्तं, तदपि विप्रतिषिद्धं। गुणभेदे हि सप्तविंशतिस्तत्वानि स्युः। अर्थविप्रतिषिद्धंचेदं दर्शितं। न हि पटलाभादिमतां सुखदुःखमोहाभवन्तीति विषयाणामपि सुखदुःखमोहान्वयकल्पनं युक्तं। रजतभुजगादिदर्शिनामिच्छाद्वेषाद्युदयेन विषयाणामपि तद्वत्त्वकल्पनापत्तेः। विषयाणां सुखदुःखाद्यन्वयेन च तत्कारणं कुतस्सुखदुःखमोहात्कं सिध्यति। न खलु शौक्ल्यगोत्वादिकं विषयान्वितं द्रव्यं घटान्वितमृन्न्यायेन कारणं भवतीति चेन्न। सत्वरजस्तमसां द्रव्यत्वासिद्धेः। पृथिव्यादिद्रव्यगतलघुत्वप्रकाशादिहेतवस्तद्गुणा एव हि सत्वादयः। अतएव गुणा इत्येव तेषां प्रसिद्धिः। तस्मात्परस्परविप्रतिषेधार्थविप्रतिषेधाभ्यामप्यसमञ्जसं सांख्यमतम्॥ इति रचनानुपपत्त्यधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.2.1 रचनानुपपत्त्यधिकरणम्\nसत्वरजस्तमोमयसुखदुःखमोहात्मकं जगत् तत्सरूपोपादानकं कार्यत्वादित्यनुमानसिद्धं सांख्याभिमतं प्रधानं\" न जगत्कारणम्। अनुमीयत इति व्युत्पत्त्या अनुमानशब्द आनुमानिकपरः। तादृशप्रधानस्य तत्स्वभावाभिज्ञचेतनानधिष्ठितत्वेन विचित्रप्रपञ्चरचनासामर्थ्यानुपपत्तेः, तादृशचेतनाधिष्ठितस्यैव दार्वादेरचनस्य कार्यप्रवृत्तेर्दर्शनाच्च, नप्रधानं जगत्कारणमित्यर्थः।।।।पयोऽम्बुवच्चेत्तत्रापि।। ननु, पयसश्चेतनानधिष्ठितस्यापि दधिभावेन परिणामवद्वारिदमुक्तजलस्य नाळिकेररसाद्यात्मना परिणामवच्चेतनानधिष्ठितस्यापि प्रधानस्य परिणामः किं न स्यादिति चेत् न। तत्रापि प्राज्ञाधिष्ठानमस्त्येव। 'योऽप्सु तिष्ठ' न्नित्यादिश्रुतेः तस्यापि पक्षत्वादित्यर्थः।।।।व्यतिरेकानवस्थितेश्चानपेक्षत्वात्।। सृज्यमानप्राणिकर्मपरिपाकाद्यभिज्ञपुरुषाधिष्ठानानपेक्षप्रधानस्य जगत्स्रष्ठृत्वे सर्ग एव सर्वदा स्यात्। तद्व्यतिरेकप्रतिसर्गस्यावस्थितिः सत्ता कदापि न स्यादित्यर्थः।।।।अन्यत्राभावाच्च न तृणादिवत्।। धेन्वाद्युपयुक्ततृणादेः प्राज्ञानधिष्ठितस्यापि क्षीराकारेण परिणामदर्शनादिति उदाहरणान्तरावलम्बनेन शङ्का। धेन्वाद्युपयुक्ततृणवत् अनडुहाद्युपयुक्ततृणादेः क्षीरभावाभावात् तत्रापि प्राज्ञाधिष्ठानमपेक्षितमिति परिहाराभिप्रायः।।।।पुरुषाश्मवदिति चेत्तथाऽपि।। ड़ृक्छक्तियुक्तपुरुषसन्निधानादृक्छक्तिशून्योऽप्यन्धो यथा प्रवर्तते, यथाऽयस्कान्ताश्मसन्निधानादयसोऽचेतनस्य प्रवृत्तेः, एवं चिन्मात्रात्मकपुरुणसन्निधानादचेतनं प्रधानं जगत्सर्गे प्रवर्तत इति चेत्, तथापि प्रधानस्य स्रष्टृत्वं नोपपद्यते। पङ्ग्वादीनां मार्गदर्शनतदुपदेशादिव्यापारवत् पुरुषस्य निष्क्रियस्य तादृशविकारासम्भवात्, सन्निधानमात्रस्य प्रयोजकत्वे नित्यसर्गप्रसङ्गात्।।।।अंगित्वानुपपत्तेश्च।। प्रळये साम्यावस्थानां सत्वरजस्तमसामुत्कर्षापकर्षलक्षणाङ्गांगिभाववशेन जगत्स्रष्टिर्वक्तव्या। कालविशेषे अङ्गांगिभावाविशेषे नियामकाभावादित्यर्थः।।।।अन्यथाऽनुमित्तौ च ज्ञशक्तिवियोगात्।। दुषितप्रकारातिरिक्तप्रकारेण प्रधानानुमानेऽपि ज्ञातृत्वशक्त्यभावात् जगत्स्रष्टृत्वं नोपपद्यते।।।।अभ्युऽपगमेऽप्यर्थाभावात्।। आनुमानिकप्रधानाभ्युपगमेऽपि पुरुषस्य तन्मते चिन्मात्रत्वेन निष्क्रियत्वेन च भोगापवर्गयोरभावात् पुरुषभोगार्थं प्रधानप्रवृत्तिरिति नोपपद्यते। अतो व्यर्थः प्रधानाभ्युपगमः।।।।विप्रतिषेधाच्चासमंजसम्।। पुरुषो न संसरति न मुच्यत इत्युक्त्वा पुरुषभोगार्था प्रधानप्रवृत्तिरिति प्रतिपादयत् सांख्यदर्शनं\" पूर्वोक्तविरोधाच्चासमञ्चसमिति न सांख्याभिमतं प्रधानं जगदुपादानम्।। ।।इति रचनानुपपत्त्यधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.2.1 रचनानुपपत्त्यधिकरणम्\nभाष्ये - मूलप्रकृतिर्नाम सुखदुःखमोहात्मकानीत्यादि । यथाहुः सांख्याः - \"प्रीत्यप्रीतिविषादात्मकाः प्रकाशप्रवृत्तिनियमार्थाः । अन्योन्याभिभवाश्रयमिथुनप्रवृत्तयश्च गुणाः । सत्त्वं लघु प्रकाशकमिष्टमुपष्टम्भकं चलं च रजः । गुरुवरणमेव तमः प्रदीपवच्चार्थतो वृत्तिः' । अयमर्थः - गुणाः सत्त्वरजस्तमांसि प्रीत्यप्रीतिविषादात्मकाः क्रमात् सुखदुःखमोहात्मानः क्रमादेव प्रकाशप्रवृत्तिनियम प्रयोजनाः स्वच्छं सत्त्वं प्रकाशयति प्रकाशकार्ये सत्त्वं प्रवर्तयति । रजोगुणो लघोः सत्त्वगुणस्य रजसा सर्वत्र प्रवर्तने प्रसक्त्ते यथाकार्यं गुरुः तमोगुणो नियच्छति । ततश्च तमोनियतं रजः क्कचिदेव प्रवर्तयति, तेन क्कचिदेव प्रवर्तितं, सत्त्वं किञ्चिदेव प्रकाशयति । अतो न सवर्ं सर्वदा सर्वस्य प्रकाशत इति व्यवस्था । एवं गुणानां प्रयोजनं स्वरूपं च उक्त्तं, तेषां व्यापार उच्यते । अन्योन्याभिभवाश्रय जननमिथुनवृत्तयश्च । वृत्तिः व्यापारः प्रत्येकमभिभवादिभिः सम्भध्यते, अन्योन्याभिभववृत्तयो गुणाः तेषामन्यतमेन प्रयोजनवशात् उद्भूते नान्यतमोऽभिभूयते, तथा सत्त्वं रजस्तमसी कदाचिदभिभूय शान्तां वृत्तिं लभते, एवं रजः सत्त्वतमसी अभिभूय घोरां स्ववृत्तिम्, तथा तमः सप्तवरजसी अभिभूय मूढां स्ववृत्तिमिति अन्योनयाश्रयवृत्तयश्च गुणाः, यदपेक्षया यस्य व्यापारो भवति स तस्याश्रयो विवक्षितः, अन्योन्यजननवृत्तयश्च गुणाः - अन्यतमनान्यतमो जन्यते, जननमत्र परिणामविशेषः, अन्योन्यमिथुन्वृत्तयश्च अन्येन्यसहचराः अविनाभूता इत्यर्थः । \"अन्योन्यमिथुनाः सर्वे सदा सर्वत्र गामिनः । नैषामादिस्सम्प्रयोगो वियोगो वोपलभ्यते' इति हि तदागमः । सत्त्वं लघु प्रकाशकमिष्टं सांख्याचार्याणाम्, तत्रानलपवनादीनामूर्ध्वज्वलनतिर्यग्गमनादिहेतुः धर्मो लाघवम्, सत्त्वतमसि रजसा स्वकार्योन्मुखेन कार्येते इत्येतद्रजसा उपष्टकत्वम्, तदुपपादकं विशेषणं चलमिति । रजस्सक्रियमक्रिययोः सत्त्वतमसोः कार्योन्मुखावस्थापादकमिति चलविशेषणेन दशिर्तम् । तमस्तु गुरु, अत एव स्वयं चञ्जलतया लघु सत्त्वमपि चालयद्रजो गुरुणा तमसा तत्र प्रवृत्तिप्रतिबन्धकेन क्कचिदेव प्रवृत्तिमत्क्रिर्या इति वरणकं नियामकं तमः, परस्परविरोधिनामप्येषामेककार्यकरणत्वमितयुच्यते, प्रदीपवच्चार्थतो वृत्तिः - यथा वर्तितैले पावकविरुद्धेपि मिलिते सह पावकेन रूपप्रकाशनमार्यं कुरुतः, एवं सत्त्वरजस्तमांसि परस्परविरुद्धान्यप्यर्थवशात्सह कार्यं कुर्वतीति उपष्टम्भकम् । धारणमिति सत्त्वतमसोः कार्यौन्मुख्यापादकत्वमेव रजसो धारकत्वमितिभावः । भाष्ये - सर्वज्ञज्ञानमूल इति । पारुषेय इति यावत् । भाष्ये - एकमूलत्वमवश्याभ्युपगमनीयमिति । प्रपञ्चस्य प्रधानकारणमूलकत्वकल्पनायां तदैक्यल्लाघवम् । परमाणुकारणकत्वकल्पनायाम् एकस्य परमाणोस्सर्वकारणत्वायोगेन कारणबहुत्वकल्पनावश्यम्भावात् गौरवमित्येकमूलकमित्यत्राभिप्रेतम् । भाष्ये - षड्भिः - पाश्वैरिति । यथा दशदिक्सम्बन्धि दशा प्रदेशबन्तोऽङ्गुल्यादयः परस्परं संक्ष्लिष्यमाणा एकया महादिशा विदिग्द्वयेनावच्छिन्नैः प्रत्येकं त्रिभिस्त्रिाभिः प्रदेशैः सम्बन्ध्यन्दे, एवं तन्तवोपि संक्ष्णिष्यमाणा प्रत्येकमसंयुक्त्तस्वपार्श्वयुक्त्ताः स्वाधिकपरिमाणं पटादिकार्यमारम्भन्ते तथा निरवयवेषु परमाणुषु संयुज्यमानेषु असंयुक्त्तप्रदेशसम्भवात्तेषां स्वाधिकपरिमाणकार्यारम्भकत्वं न स्यािादत्यर्थः । भाष्ये - भेदानां परिणामादिति । अयं हि श्लोको वाचस्पतिना एवं व्याख्यातः - स्यादेतत्, व्यक्त्तेद्व्यक्त्तमुत्पद्वयत इति कणभक्षाक्षचरमादयः । परमाणवो हि व्यक्त्ताः, तैद्वर्यणुकादिकमेण पृथिव्यादिलक्षणं कार्यं व्यक्त्तमारभ्यते, प्रथिव्यादिषु च कारणगुणकमेण रूपाद्वयत्पत्तिः तस्माद्वयक्त्ताद्वयक्त्तस्य तद्गुणानां चोत्पत्तेः कृतमव्यक्त्तेनादृष्टचरेणेत्यत आह - भेदानामिति । भेदादीनां विशेषाणां महदादीनां भूम्यन्तानां मूलकारणमस्त्यव्यक्त्तमकुतः? कारणकार्यविभागात् । अविभागात् वैश्वरूपस्य, कारणे सत्कार्यमिति स्थितम् । तथाच यथा कूर्मशरीरे सन्त्येवाङ्गानि निस्सरन्ति विभज्यन्ते । इदं कूर्मशरीरं एतान्यस्याङ्गानीति, एवं निविशमानानि तस्मिन्नव्यक्त्तानि भवन्ति, एवं कारणान्मृत्पिण्डात् सुवर्णपृत्पिण्डाद्वा कार्याणि घटमुकुटादीवि सन्त्येव विभज्यन्ते, सन्त्येव पृथिव्यादीनि कारणात्तन्मात्राद्विभज्यन्ते, सन्तयेव तन्मात्राण्यहङ्कारात्कारणात्, सन्नेव चाहङ्कारः कारणान्महतः सन्नेव च महान् परमाव्यक्त्तादिति ।सोऽयं कारणात् परमाव्यक्त्तात् साक्षात्पारम्पर्येण विश्वस्य कार्यस्य विभागः, प्रतिसर्गे तु भृत्पिण्डं वा घत्तभुकुटादयो विशन्तोऽव्यक्त्तीभवन्ति \"तत्कारणस्वरूपमेवानाभिव्यक्त्तयन्ति कार्यमपेक्ष्याव्यकं भवतीति, एवं पृथिव्यादयस्तन्मात्राणि विशन्तः स्वापेक्षया तन्मात्रमव्यक्त्तयन्ति, एवं तन्मात्राण्यहङ्कारं विशन्ति अहङ्कारमव्यक्त्तयन्ति, एव महङ्गारो महान्तभाविशन्महान्तमव्यक्त्तयति, महान, प्रकृतिं स्वकारणमाविशन् प्रकृतिमव्यक्त्तयति, प्रकृतेस्तु न क्कचिन्निवेश इति सा सर्वकार्याणामव्यक्त्तमेव । सोयमविभागः प्रकृतौ वैश्वरूप्यस्य कार्यस्य । तस्मात्कारणे कार्यस्य सत एव विभागाविभाभ्यामव्यक्त्तं कारमस्ति; इतश्चाव्यक्त्तं कारणमस्तीत्याह - शक्त्तितः प्रवृत्तेश्चेति । कारणशक्त्तितः कार्यं प्रवृर्तत इति सिद्धम् । अशक्त्तात्कारणार्त्कार्यस्यानुत्पत्तेश्शक्त्तिश्च कारणगता न कार्यस्यानमिव्यक्त्तत्वादन्या, नहि सत्कार्यपक्षे कार्याव्यक्त्तताया अन्यस्यां शक्त्तवस्ति प्रमाणम्, अयमेव हि सिकताभ्यस्तिलानां भेदः, यदेतेष्वेव तिलेषु तैलमनागतावस्थं न सिकतास्विाति । स्यादेतत् - शक्त्तितः प्रवृतिः कारणकार्यविभागाविविभागौ च महत एव परमाव्यक्त्तत्वं साधयिष्यतः । कृतं ततः परेणाऽव्यक्त्तेनेत्यत आह - \"परिणामा' दिति - परिकितत्वात्, अव्यापित्वादितियावत् । विवादाध्यासित भेदाः अव्यक्त्तकारणवन्तः परिमितत्वाद्धटादिवद्, घटादयो हि परिमितापृदाद्यव्यक्त्तकारणका दृष्टाः । उक्त्तमेतद्वयथाकार्यस्याव्यक्त्तवस्था कारणमेवेति, यत्तु महतः कारणं तत्परमाव्यक्त्तं ततः परतराव्यक्त्तकल्पनायां प्रमाणाभावात्, इतश्च विवादाद्यासिता भेदाः अव्यक्त्तकारणवन्तः समन्वयात्, भिन्नानां सरूपता समन्वयः, सुखदुःखमोहसमन्विता बुद्धयादयोऽध्यवसायादिलक्षणाः प्रतीयन्ते यानिच यद्रुपसमन्वितानि तानि तत्स्वभावाव्यक्त्तकारणकानि, यथा मृद्धेमरूपसमन्विता घटमुकुटादयो मृद्धेमापिण्डाव्यक्त्तकारणका, इति कारणमस्त्यव्यक्त्तं भेदानामिति सिद्धम् तस्यचाविरूद्धत्वात्सोपि ग्राह्मु एवेति द्रष्टव्यम् । प्रत्यनुमानोपयोगिनीव्याप्तिं शिक्षयतीति - अत्र प्रत्यनुमानं दर्शयति । न भवदुक्त्तमिति पाठः समीचीन इति केचिद्वदन्ति । सुखदुःखादिहेतुत्वमिति मन्तव्यमिति - न तु तेषामेव सुखादिरूपत्वम्, तथा सति गुणत्रायाश्रये पटादौ सुखी दुःखीत्यादिप्रयोगस्रसंगात पटादीनामेव सत्त्वरजस्तमोरूपत्वमिति सांख्यमते पटः सुखं दुःख मित्यादिप्रतीतिप्रयोगप्रसंगाच्च; न च विषयस्य दुःखादिरूपत्वाभावे तज्ज्ञानादान्तरसुखादयो न स्यादिति वाच्यम्, विषयस्येच्छादिरूपत्वाभावेपि तज्ज्ञानादिच्छाप्रयत्नोदयात्तदुभयस्याप्युपपत्तेः । सुखदुःखाज्ञानवशात्सुखमोहात्मकत्वे लाघवादिकार्यवशात् अन्यात्मकत्वस्यापि कल्पनाप्रसंगेन त्रैगुण्यावस्थाभङ्गप्रसंगाच्च । न च सुखलाघवप्रकाशानां दुःखोपष्टम्भप्रवर्तनानां मोगौरवावरणानां चैकैकगुणसमजबन्धित्वकल्पनायां प्रमाणमस्ति । येन त्रैगुण्यव्यवस्थाभङ्गो न स्यात् तथा सति सुखदुःखमोहानामपि एकगुणसम्बन्धित्वकल्पनोपपत्तेः, विरोधस्य प्रतियोगिभेदेन च सुपरिहरत्वात्, परेणापि सुखादिरूपोद्भवे तद्भेदस्यैव शरणीकरणीयत्वाच्चेति भावः ॥is not available.अवस्थाया अवस्थानतदभाववादस्यावस्थाया उत्पत्तितदभाववादस्य तुल्यतया अयुक्त्तत्वं मन्वानो अवस्थोपलक्षितद्रव्यत्वावस्थानाभावपरतया व्याचष्टे । प्रतिसर्गावस्थोपलक्षितेति - अवधारणगर्भमिदमिति - यद्यपि नात्रावधारणगर्भत्वमाश्रयणीयम्, समस्तपदेनैवावधारणप्रयोजनस्य लब्धत्वात्तथापि उपायस्योपायान्तरादूषकत्वादिति द्रष्टव्यम् । तया स्वातन्त्र्यहानिरिति- तथा परिणामविशेषापत्त्या स्वातन्त्र्यहानिरित्यर्थः । अतो निर्दयत्वहितुरनैकान्तिक इति - दया चेत् गुणः ततश्च निर्दयत्वे निर्गुणत्वं स्यादिति हेतुरनैकान्तिक इत्यर्थः । जीवानां फलान्वयराहित्यञ्चेति । जीवस्य परतन्त्रत्वे कर्मफलान्वयो जीवस्य न स्यादिति दूषणं चेत्यर्थः । उपजीव्यापदीति । उपजीवकानामुपजीव्यदुःखासहिष्णुत्वं स्वप्रयोजनभङ्गनीत्यैव । तत्रापि स्वार्थनिरपेक्षत्वे दयात्वमिष्टमेवेति भावः । सततयुक्त्तानामित्यत्रेति - अत्र वक्त्तव्यं सर्वं प्रथमसूत्रे एवेक्त्तम् । केवलदार्वादिव्यावृत्त्यर्थमिति - प्रीहणस्य काष्ठस्सन्निहितस्य तृणस्य क्षीराभावददर्शनाच्चित्सन्निधिमात्रमेवोपगन्तव्यामित्यर्थः । न च तदपि पक्षीकायर्मिति - अचेतनं चेतनाधिष्ठितमेव प्रवतर्त इत्यनुमानेन तृणादिरपि पक्षीक्रियतामिति न वाच्यमित्यर्थः । तावतेति - चित्सन्निधिमात्रेणेत्यर्थः ॥प्रहीणं वेतीति - अस्य तद्दूषितमिति पूर्वेणान्वयः । एवमुत्तरत्रापीति द्रष्टव्यम् । भाष्ये - व्यभिचारप्रदर्शनायेति । पयोदृष्टान्ते व्यभिचारपरिहारप्रदर्शनायेत्यर्थः । मशकेभ्यो धूम इतिवत् ॥भाष्ये - प्रधानोपभोगार्थमितिश्लोके प्रधानस्य दर्शनापेक्षया कर्मत कर्माणि षष्ठीति भावः ॥is not available.is not available.अनुमितिरेवार्थतो बुद्धिस्थेतीति - अनुमामेन प्रधानसिद्धयभ्युपगमेपीतिभाष्यस्यानुमित्यभ्युपगमेऽपीत्यर्थ इति भावः भाष्ये- संघातपरार्थत्वादित्याति अव्यक्त्तमहदहङ्कारप्रभृतयः सुखदुःखमोहात्मकतया संघाता इति सिद्धम्, ततश्च यथा   \n शयनासनादीनां संघातत्वात्परार्थत्वम्, एवं तेषामपि पारार्थ्यं वक्त्तत्यमित्यर्थः ।   \nननु पारार्थ्यमस्तु तथापि संघातान्तरं प्रत्येव पारार्थ्यमस्तु न त्वसंहतात्मानं प्रति इत्यत्राह - त्रिगुणादिविपर्य्ययादिति । अयमभिप्रायः, संहतस्य संहतार्थान्तरत्वे तस्यापि संहतत्वेन पारार्थ्यस्य वक्त्तव्यतयाऽनवस्था स्यात्, अतः सुदूरं गत्वाऽपि असंहत आत्मा शेषितयाऽभ्युपगन्तव्यः । ततश्च तादृशे आत्मनि संहतत्वं व्यावर्तमानं स्वव्याप्यत्रिगुणादिकमपि व्यावर्तयति, तत्रादिपदेन \"त्रिगुणमविवेकि विषयः सामान्यमचेतनं प्रसवधर्मिव्यक्त्तम् । तथा प्रधानं तद्विपरीतश्तथा च पुमान्' इतिश्लोकार्थो विवक्षितः; तस्यायमर्थः- त्रयो गुणाः सुखदुःखमोहा अस्येति त्रिगुणम् तदनेन सुखादीनामात्मगुणत्वं पराकृतम्, अविवेकि यथा प्रधानं स्वतो न विविच्यते, एवं महदादयोऽपि प्रधानान्न विविच्यन्ते तदात्मकत्वात्, अथवा सम्भूयकारिता अविवेति न किञ्चिदेकं कार्ये पर्य्याप्तमपि तु सम्भूयाहुः, विज्ञानमेव विषयाकारमिति तान्प्रत्याह - विषय इति । विषयो ग्राह्यः विज्ञानभिन्न इति यावत् । अत एव सामान्यं साधारणम् विज्ञानरूपत्वे तु विज्ञानानामसाधारणत्वात् विषया अप्यसाधारणा भवेयुः तथाच नर्तकीभ्रूलताभङ्गे एकस्मिन् बहुना प्रतिसन्धानन्न स्यात्, अचेतनम् स्पष्टोऽर्थः । प्रसवधमिर् परिणामशाणीत्यर्थः, एवम्भूतं व्यक्त्तं महदादि, तद्धमार्न प्रधानेऽप्यतिदिशति - तथा प्रधानमिति, शिष्टं स्पष्टम् । एतादृशाकारविपर्य्यादित्यर्थ इति - इतश्च पुरुषोऽस्ति, अधिष्ठानात्; त्रिगुणात्मकस्य रथादिवदधिष्ठेयत्वस्यावक्त्तव्यत्वात्, अन्योधिष्ठितापेक्षित इत्यर्थः । भोक्त्तृभावात् सुखदुःखभोक्त्तृभावादित्यर्थः । सुखदुःखेच्चनुकल,प्रतिकूलवेतनीये, ततश्च सुखदुःखयोरनुकूलनीयेन च प्रकूलनीयेन च केचिद्भवितव्यम्, स चात्मा कैवल्यार्थप्रवृत्तेश्च, कैवल्यम् - आत्यन्तिकदुःखप्रशनम्, न च तत्त्रिगुणात्मकस्य वस्तुनः सम्भवति स्वाभाववियोगप्रसंगादित्यर्थः - तस्माच्च विपर्यासादिति । त्रिगुणादिविपर्ययादिति पूर्वश्लोकोक्त्तादित्यर्थः । ततश्चायमर्थः - पुरुस्यात्रिगुणत्वात्, विवेकित्वात्, विषयत्वात्, असाधारणत्वात्, चेतनत्वात्, अप्रसवधर्मित्वाच्चेति - अत्र चेतनत्वविषयत्वाभ्यां साक्षित्वदृष्ट्त्वे सिद्धयतः, चेतनो हि दृष्टा भवति, नाचेतनः, दुःखसाक्षी च दर्शितविषयो भवति, न तु विषयस्य साक्षित्वम्, अत्रिगुणत्वादेव, आत्यन्तिकदुःखत्रयाभावरूपकैवल्यम्, अत्रैगुण्यादेव च माध्यस्थ्यसिद्धिः । त्रैकुण्यसुखदुःखयोः सत्वात् रागद्वेषसत्त्वेनौदासीन्यरूपमाध्यस्थ्यन्न सिद्धययेत्,विवेकित्वाच्च अकर्मकत्वं सिध्द्येत् पुरुषविमोक्षनिमित्तमितिवत् \"वत्सविवृद्धिनिमितं क्षीरस्य यथा प्रवृत्तिरज्ञस्य । पुरुषविमोक्षनिमित्तं तथा प्रवृृत्तिः प्रधानस्ये'ति श्लोकः । नानाश्रयप्रकृतिरिति - नानाश्रया प्रकृतिरित्यर्थः । न तु चेतनस्याकर्तृत्वेन अहं जानामि, अहं करोमि, इति कर्तृत्वचैतन्ययोः सामानाधिकरण्यानुभवः कथमित्याशङ्कय चैतन्यकर्तृत्वयोर्भिन्नाधिकरणत्वस्य युक्त्तिसिद्धत्वात् सामानाधिकरण्यप्रतीतिर्भ्रान्तिरित्याह - तस्मात्तत्संयोगादिति । तस्मात् कर्तृत्वचैतन्ययोर्भिन्नाधिकरणत्वस्य युक्त्तिसिद्धत्वादित्यर्थः । तत्संयोगात् - चेतनसंयोगात्, अचेतनलिङ्ग मन्तःकरणादिकं चेतनावदिव भवति, तथैवोदासीनोऽप्यात्मा कर्तृभूतत्रिगुणस्रव्यसन्निधानात्कर्त्तेव भवतीत्यर्थः । \"पुरुषस्य दर्शनार्थमित्ययं श्लोकः पूर्वमेव व्याख्यातः । भाष्ये - जननमरणप्रतिनियमादिव्यवस्थासिद्धयर्थमिति, जन्ममरणकरणानां प्रतिनियामाद् अयुगपत्प्रवृत्तेश्च । जीवबहुत्वं विद्धम् त्रैगुण्ये'ति सांख्यश्लोकः, अयमर्थः - देहेन्द्रियादिसम्बन्धो जन्म, तत्त्यागो मरणम्, करणानि इन्द्रियाणियद्येक एव परुषः सर्वभतस्स्यात्तर्ह्मेकस्मिन् जायमाने सर्वेऽपि जायेरन्, एकस्मिन् भ्रियमाणे सर्वेऽपि भ्रियेरन्, एकस्मिश्चान्धे बधिरे वा तादृशा भवेयुः, अयुगपत् प्रवृत्तेश्च । एकत्रशरीरे यतमाने, पुरुषे स एव सर्वशरीरेष्वेक इति सर्वत्र प्रयतेत, ततश्च सर्वाण्यपि शरीराणि युगपच्चलयेत्, त्रैगुण्यविपर्ययाच्चापि - त्रय एव गुणाः त्रैगुण्यं स्वार्थे ष्यञ्, तस्य विपर्पयः - अन्यथाभावः । केचित् खलु सत्वबहुला यथोर्ध्वरेतस।, केचिद्रजोबहुला यथा मनुष्याः, केचित्तमोबहुला यथा तिर्य्यग्योनयः, नेयं व्यवस्था पुरुषैक्ये सम्भवतीत्यर्थः । ननु कारणावस्था प्रधानस्था प्रधानस्य कायर्गजद्गूपेण परिणतौ चेतनाधिष्ठाननिरपेक्षशङ्कानिराकरणाथर्श्र न \"पयोम्बुव\"दिति सूत्रम्, अपि तु तच्छङ्कानिराकरणम्' अन्यत्राभावाच्च न तृणा'दिवदिति सूत्र एव करिष्यते, इदञ्च सूत्रम् अप्रवृत्तेश्च इति पूर्वसूत्रोक्त्तायाः पुरुषानधिष्ठिताचेतनस्य पुरुषार्थानुगुणप्रवृत्त्यनुपपत्तेः । आक्षिप्य समर्थनपरं किन्न स्यादित्याशङ्कयाह - पुरुषार्थसिद्धयनुगुणत्वदूषणस्येति । एकं करणं त्रीणितानीति - कचित्त्रीण्यन्तः करणानि बुद्धिरहङ्गारो मन इति वर्णसन्त, कचिङ्बुद्धिरूपान्तःकरणमितिवर्णितमित्यर्थः । तद्वाचित्वस्वातस्वाच्चेति - विप्रतिषेथे परं कार्यम्' इति सूत्रे परस्परविरोधप्रसिद्धेः दर्शितत्वादितिभावः । हेतुमदनित्यमित्यादि - आश्रितं कारणाश्रितमित्यर्थः । लयं गच्छतीति लिङ्गं तन्मूलं स्यादिति प्रकृतेर्मूलं स्यादिस्यर्थः ॥ इति रचनानुपपत्त्यधिकरणम् ॥ 9 ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.2.1 रचनानुपपत्त्यधिकरणम्\nதன் பக்ஷத்தில் ஸாங்க்யாதிகள் கூறிய அனுபத்திகளை (பிழைகளை)க் காட்டி இந்தத்தர்க்க பாதத்தில் எதிரி மதங்களைக்கண்டிக்கிறார் என்பது பாத ஸங்கதி. முன் அதிகரணத்தில் அவாப்த ஸமஸ்த காமனுக்குப்பலாபேக்ஷை யிராமையாலே நிமித்தகாரணத்வம் பொருந்தாதென்ற சங்கை தீர்க்கப்பட்டது இவ்வதிகரணத்தில் பிறரது யுக்தி தவறென்று காட்டப்படுகிறதென்பது அதிகரண ஸங்கதி. ஸாங்க்யர்கள் கூறும் ப்ரதானமே காரணமென்றவாதம் நல்ல யுக்தியை ஆதாரமாகக் கொண்டதா இல்லையா என்று சம்சயம். நல்ல யுக்தியை ஆதாரமாகக் கொண்டதே. ஸத்வரஜஸ்தமோமயமான ஜகத்துக்கு அம்மூன்று குணங்களில் சமநிலையையுடைய ப்ரதானமே காரணம் என்பது தான் பொருத்தமுள்ளது, என்ற பூர்வபக்ஷத்தைக் கண்டிக்கிறார். \nஅனுமானம் - ப்ரதானமானது, ந :- ஜகத்காரணமல்ல, ரசனானுபபதேச்ச- ப்ராஜ்ஞனான பரமபுருஷனாலே அதிஷ்டிதமில்லாத அசேதனமான ப்ரதானத்திற்கு விசித்ரமான ஜகத்தின் ஸ்ருஷ்டி கூடாததால்; ப்ரவ்ருத்தே: ச - ரதம் முதலியவற்றிற்குக் காரணமான த்ரவ்யங்கள் -அசேதனங்கள் ரதத்தைப் படைக்கத் தெரிந்து கொண்ட சேதனனால் தலைமை தாங்கப்பட்டுத் (அதிஷ்டித மாய்) தான் அதன்படைப்பு தொடங்கப்படுவதால், ஒரு பொருளின் குணங் களான வெண்மை முதலியவை போலவே-த்ரவ்யங்களான ஸத்வரஜஸ்- தமஸ் என்பவற்றிற்கும் உபாதான காரணத்வம் கூடாதென்று ச என்ற சொல்லால் குறிக்கப்படுகிறது. (1)\nபய:- பாலும் அம்புவத் - தண்ணீரும் – ப்ராஜ்ஞனான ஜீவனது அதிஷ்டானமின்றியே தயிராகவும். இளநீர், மா, முதலிய பற்பல சுவை உடையனவாகவும் மாறுவதேபோல தனிப்ரதானமும் ஜகத்தாக மாறுவது பொருத்தமே - யென்றால் தத்ராபி - அந்தப்பாலிலும் தண்ணீரிலும் கூட ஜீவனின் அதிஷ்டானம் (தலைமை) உள்ளது என்பதை யோப்ஸுதிஷ்டன் முதலிய ச்ருதிகளிலே சித்தமாகக் காண்பதால் அதுவும் நம் பக்ஷத்தில் சேர்ந்ததேயென்பதாம். (2)\nவ்யதிரேகானவஸ்திதே: எப்போதும் ஸ்ருஷ்டியே ஏற்படுமாதலின் ப்ரதிவர்கமென்னும் ப்ரளயாவஸ்தைக்கு இல்லாமை (அபாவம்) வரத்தோன்று வதால் என்றபடி, அதனால் ப்ராஜ்ஞனால் தலைமை தாங்கப்படாத ப்ரதானம் காரணமில்லை. மேலும் அந்பேக்ஷத்வாத் ப்ரதானத்திற்கு சேதனாபேக்ஷை இல்லாமையால், எப்போதும் ஜகத்தின் ச்ருஷ்டி நடந்துகொண்டேயிருக்க நேரிடும். ப்ராஜ்ஞ (ஜீவன்)னுக்கு அதீனமான பரிணாமத்தை ஏற்றுக் கொண்டால். ப்ராஜ்ஞனின் ஸங்கல்பத்திற்கு அனுகுணமாக ச்ருஷ்டி ப்ரளயாதிகள் கூடுமென்பது தாத்பர்யம். (3)\nபசுக்கள் முதலியவை உட்கொண்ட புல்போன்றவை பாலாக மாறுவதுபோல் கேவலம் ப்ரதானமும் காரணமாகட்டுமேயெனில் தகாது. அன்யத்ராபாவாச்ச-காளை போன்றவை தின்ற புல்போன்றவை பாலாக மாறக்காணாமையால், அப்படிமாற -ப்ராஜ்ஞனான பகவானின் அதிஷ்டானம் அவசியம் ஆதலின், அதில்லாத ப்ரதானம் காரணமாகாது. (4)\nப்ரதானம் ப்ராஜ்ஞனான பகவானால் அதிஷ்டானம் பெறாவிடினும் ஜீவன் தன்ஸந்நிதானத்தால் அதை ஜகத்தின் ஸ்ருஷ்டியில் ப்ரவர்த்திப்பிக்கிறான். (தூண்டுகிறான்) எவ்வாறெனில், புருஷாச்மவத் - புருஷர்போலும், கல் போலும் - அதாவது நடக்க சக்தியற்றுப் பார்வையுள்ள புருஷன், நடக்க சக்தியுள்ள - கண் பார்வையற்ற புருஷனின் உதவியால் நடந்து விரும்பு மிடத்திற்குச் செல்வது போலவும், காந்தக்கல் தன் நெருக்கத்தால், இரும்பை அசைத்துச் தன் வசம் ஈர்ப்பது போலவும், ப்ர தானமும் ஜீவனின் சேர்க்கையால் உலகைப் படைக்கலாம், தத்ராபி - அப்படியும் ஜகத்ஸ்ருஷ்ட் யாதிகள் கூடா. குருடன் நடக்கவும், நொண்டி வழிகாட்டவும் சக்தியுள்ள சேதனர்கள். இரும்புக்கும் - காந்தத்திற்கும் எப்போதாவது நெருக்கம் ஏற்படுகிறது. இவ்விடமோ புருஷனுடைய ஸந்நிதானம் (அருகிலிருத்தல்) தவிர வேறு விசேஷமேதுமில்லை. அந்த ஸந்நிதானத்தை மட்டும் காரண மென்றால் எப்போதும் ஸ்ருஷ்டி ஏற்படவேண்டும் அல்லது ஒருபோதும் ஸ்ருஷ்டியேயில்லையென்று ஏற்கவேண்டிவரும். (5)\nகுணங்களின் ஏற்றத்தாழ்வுகளால் அங்காங்கி பாவத்தைக் கல்பித்து ஜகத்தின் ஸ்ருஷ்டி உன்னால் ஏற்கப்படுகிறது. ப்ரளய தசையிலோ,சமநிலை யிலுள்ள ஸத்வம் முதலிய குணங்களுள் ஒன்றுக்கொன்று ஏற்றத் தாழ்வை யடிப்படையாகக்கொண்ட அங்காங்கிபாவம் கூறுவ து பொருந்தாதாதலின், ஜகத்தின் ஸ்ருஷ்டி பொருந்தாது. அந்த நிலையிலும், வேறுபாட்டை ஏற்றுக் கொண்டால், வேறுபாடு (விசேஷம் ) இன்மையால் எப்போதும் ஸ்ருஷ்டியே ஏற்படும். ஆகையால், ப்ராஜ்ஞனால் அதிஷ்டிதமில்லாத ப்ரதானம் காரண மன்று. (6)\nகூறியதைவிட்டு வேறு வழிகளில் ப்ரதானத்தை அனுமித்தாலும் ப்ரதானத்திற் கு ஜ்ஞாத்ருத்வம் இல்லாமையால் ரசனானுபபத்தி முதலிய தோஷங்கள் அப்படியேயுள்ளன. (7)\nகேவல ப்ரதானத்தைக் காரணமாக ஏற்றுக்கொண்டாலும், பயனில்லா மையால் அதை அனுமானிக்கவேண்டாம். புருஷனின் போகாபவர்க்கங்களுக் காக ப்ரதானம் ப்ரவர்த்திக்கிறதென்று உங்கள் கருத்து. அது பொருந்தாது. சைதன்யமே ஸ்வரூபமாக ஒரு வியாபாரமுமற்ற புருஷனுக்கு அசேதந தர்மத்தின் அத்யாஸத்தால் ப்ரக்ருதி தர்சனரூபமாக போகமும், ப்ரக்ருதி விவேகரூபமாக அபவர்க்கமும் ஸம்பவிக்கா.(8)\nஒன்றோடொன்று முரண் பட்ட வாதங்களாலும் இந்த ஸாங்க்யமதம் நேர்மையற்றது. ப்ரக்ருதி - புருஷனின் போகாபவர்க்கங்களுக்காக ப்ரவ்ருத்திக் கிறதென்பது சாங்க்யர் கூற்று. அசேதனமான ப்ரக்ருதிதானே புருஷனிட முன்ள சைதன்யத்தைத் தன்னிடமும், தன்பாலுள்ள கர்த்ருத்வத்தை புருஷ னிடமும் அனுஸந்தானம் செய்து பந்தத்தையடைகிறது. மோக்ஷ ஸாதனத் தையும் அனுஷ்டிக்கிறது என்று கூறுகின்றனர். அசேதனமான ப்ரதானத் துக்கு சேதன தர்மமான அத்தியாஸம் எப்படிப் பொருந்தும்? இப்படி முரண் பட்ட பேச்சுக்களால் ப்ரதான காரணவாதம் அடியோடு அஸமஞ்ஜஸமாகும். இங்கு சாஸ்த்ர யோனித்வாதிகரணத்திற்கும் இவ்வதிகரணத்திற்கும் முரண்பாட்டை நீக்கும் வழி சிறிது: விளக்கப்படுகிறது. சாஸ்த்ர யோன்யதி கரணத்தில் அனுமானத்தால் ஈச்வரனைச் சாதிக்கமுடியாதென்று கூறப்- பட்டது. ரசனானுபபத்யதிகரணத்தில் அசேதனங்களுக்குச் சேதனாதிஷ்டானம் முக்கியமென்றுள்ள வ்யாப்தியால் (நியமத்தால்) அந்தசேதனன் ஈச்வரனே என்று அனுமானத்தால் சாதிக்கப்பட்டது. ஆகவே, இரு அதிகரணங்களுக்கும் முரண்பாடு உள்ளது என்ற சங்கைக்கு விடையாவது: - சாஸ்த்ரயோன்யதி- கரணத்தில் ஈச்வரன் அனுமானத்தால் சாதிக்கமுடியாதவனென்று கூறப்- பட்டது. இங்கு ஈச்வரன் அனுமானத்தாலே பாதிக்கவும் முடியாதவனென்று கூறப்படுகிறது. ஆகவே இரண்டிற்கும் முரணேதுமில்லை. அதாவது எந்த வஸ்து எந்த ப்ரமாணத்தாலே சாதிக்கத்தக்கதோ-அந்த வஸ்துவே அந்த ப்ரமாணத்தாலேயே பாதிக்கவும் தக்கதாகும். ப்ரத்யக்ஷத்தால் காணத்தக்க குடம் அதே ப்ரத்யக்ஷத்தால் தான் பாதிக்கவும் படக்கூடும். ப்ரத்யக்ஷத்திற்கு விஷயமாகாத பரமாணு முதலியவை ப்ரத்யக்ஷத்தால் பாதிக்கப்படமாட்டா. அதேபோல அனுமானத்திற்கு விஷயமாகாத ஈச்வரன் அந்த அனுமானத்தால் சாதிக்கவோ பாதிக்கவோ இயலாதவன் என்பது ஸூத்ரகாரரின் திருவுள்ளம் என்று ஸ்ரீ தேசிகன் (“ நன்வத்ராசே தநானாம் ’” என்று தொடங்கும் ச்லோகத்- தால் அருளிச் செய்கிறார். (9)"
                            }
                        ]
                    },
                    {
                        "verse_number": 12,
                        "original_text": "Adhikarana 2.2.2 महद्दीर्घाधिकरणम्\nमहदीर्घवद्वा ह्रस्वपरिमण्डलाभ्याम्॥2.2.10॥\nउभयथापि न कर्मातस्तदभावः॥2.2.11॥\nसमवायाभ्युपगमाच्च साम्यादनवस्थितेः॥2.2.12॥\nनित्यमेव च भावात्॥2.2.13॥\nरूपादिमत्त्वाच्च विपर्ययो दर्शनात्॥2.2.14॥\nउभयथा च दोषात्॥2.2.15॥\nअपरिग्रहाच्चात्यन्तमनपेक्षा॥2.2.16॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.2.2 महद्दीर्घाधिकरणम्\nप्रधानकारणवादस्य युक्त्तयाभासमूलतया विप्रतिषिद्धत्वाच्चासामञ्जस्यमुक्त्तम्, सम्प्रति परमाणुकारणवादस्याप्यसामञ्जस्यं प्रतिपाद्यते - महद्दीर्घवद्वा ह्रस्वपरिमण्डलाभ्यामिति, असमञ्जसमिति वर्तते, वा शब्दश्चार्थे। ह्रस्वपरिमण्डलाभ्यां द्वयणुकपरमाणुभ्यां, महद्दीर्घवत्, त्र्यणुकोत्पत्तिवादवत्, अन्यच्च तदभ्युपगतंसर्वमसमञ्जसम्; परमाणुभ्यो द्वयणुकादिकमेण जगदुत्पत्तिवादवदन्यदप्यसमञ्जसमित्यर्थः। तथाहि - तन्तुप्रभृतयो ह्यवयवाः स्वांशैः षड्भिः पार्श्वैः संयुज्यमानाः अवयविनमुक्पादयन्ति, परमाणवोऽपि स्वकीयैः षड्भिः पाश्वैः संयुज्यमाना एव द्वयणुकादीनामुत्पादका भवेयुः, अन्यथा परमाणूनां प्रदेशभेदाभावे सति सहस्त्रपरमाणुसंयोगेऽप्येकस्मात्परमाणोरनतिरिक्त्तपरिमाणतया अणुतिवह्रस्वत्वमहत्त्वदीर्घत्वाद्यसिद्धिः स्यात्, प्रदेशभेदाभ्युपगमे परमाणवोऽपि सांशाः स्वकीयैरंशैः। तेच स्वकीयैरंशैरित्यनववस्था। न च वाच्यमवयवाल्पत्वमहत्त्वाभ्यां हि सर्षपमहीधरयोवैषम्यम् परमाणोरप्यनन्तावयवत्वे अवयवानन्त्यसाम्यात्सषर्पमहीधरयोर्वैषम्यासिद्धेरवयवापकषर्काष्ठाऽवश्याभ्युपगमनीयेति परमाणूनां प्रदेशभेदाभावे सत्येकपरमाणुपरिमाणातिरेकी प्रथिमा न जायेतेति सर्पपमहीधरयोरेवासिद्धेः। किं कुर्म्म इति चेद् - वैदिकः पक्षः परिगृह्यताम्। यत्तु परैर्ब्रह्मकारणवाददूषणपरिहारपरमिदं सूत्रं व्याख्यातम्; तदसंगतं, पुनरुक्त्तं च, ब्रह्मकारणवादे परोक्त्तान्दोषान् पूर्वस्मिन् पादे परिहृत्य परपक्षप्रतिक्षेपो ह्यस्मिन् पादे क्रियते। चेतनाद्व्रह्मणो जगदुत्पत्तिसम्भवश्च \"न विलक्षणत्वा\"दित्यत्रैव प्रपञ्चितः। अतो ह्रस्वपरिमण्डलाभ्यां महद्दीर्घाणुह्रस्वोत्पत्तिवदन्यच्च तदभ्युपगतं सर्वमसमञ्जसमित्येव सूत्रार्थः। किमत्रान्यदसमञ्जसमित्यत्राह॥ 10॥\nपरमाणुकारणवादे हि परमाणुगतकर्मजनित तत्संयोगपूवर्कद्वयणुकादिक्रमेण जगदुतपत्तिरिष्यते; तत्र निखिलजगदुत्पत्तिकारणभूतपरमाणुगतमाद्यं कर्मादृष्टकारितमित्यभ्युपम्यते। अग्नेरूर्ध्वज्वलनं वायोस्तिर्य्यग्गमनमणुमनसोश्चाद्यं कर्मेत्यदृष्टकारितानि\" इति, तदिदं परमाणुगतं कर्म स्वगतादृष्टकारितमात्मगतादृष्टकारितं वा ? उभयथाऽपि न सम्भवति, क्षेत्रज्ञपुण्यपापानुष्ठानजनितस्यादृष्टस्य परमाणुगतत्वासम्भवात्, सम्भवे च सदोत्पादकत्वप्रसंगः। आत्मगतस्य चादृष्टस्य परमाणुगतकर्मोत्पत्तिहेतुत्वं न सम्भवति। अथादृष्टवदात्मसंयोगादणुषु कर्मोत्पत्तिस्तदा तस्यादृष्टप्रवाहस्य नित्यत्वेन नित्यसर्गप्रसंगः। नन्वदृष्टं विपाकापेक्षं फलायालम्। कानिचिददृष्टानि तदानीमेव विपच्यन्ते कानिचिज्जन्मान्तरे कानिचित्कल्पान्तरे। अतो विपाकापेक्षत्वानान सवर्दोत्पादकत्वप्रसंक इति। नैतत्, अनन्तैरात्मभिस्संकेतपूर्वकमयुगपदनुष्ठितानेकविविधकर्मजनितानामदृष्टानामेकस्मिन् काले एकरूपविपाकस्याप्रामाणिकत्वात्। अत एव युगपसिर्वसंहारो द्विपरार्द्धकालमविपाकेनावस्थानं च न संगच्छते। न चेश्वरेच्छाहितविशेषादृष्टसंयोगादणुषु कर्म, आनुमानिकेश्वरासिद्धेः \"शास्त्रयोनित्वा\" दित्यत्रोपपादितत्वात्, अतो जगदुत्पत्तेरणुगतकर्मपूर्वकत्वाभावः॥ 11॥\nसमवायाभ्युपगमाच्चासमञ्जसम्, कुतः साम्यादनवस्थितेः। समवायस्यापयवयविजातिगुणवदुपपादकान्तरापेक्षासाम्यादुपपादकान्तरस्यापि तथेत्यनवस्थितेरसमञ्जसमेव। एतदुक्त्तं भवति, अयुतसिद्धानामाधाराधेयभृतानामिह प्रत्ययहेतुयर्ः सम्बन्धः ससमवाय इति समवायोऽभ्युपगम्यते। अपृथक्स्थित्युपलब्धीनां जात्यादीनां तथाभावस्य निर्वाहकत्वेन चेत्समवायोऽभ्युपगम्यते, समवायस्यापि तत्साम्यात्तथाभावहेतुरन्वेषणीयः, तस्यापि तथेत्यनवस्थितिः ; समवायस्य तदपृथक्सिद्धत्वं स्वभाव इति परिकल्प्यते चेत्, - जातिगुणानामेवैषस्यवभावः परिकल्पनीयः ; न पुनरदृष्टचरं समवायं अभ्युपगम्य तस्यैव स्वभाव इति कल्पयितुं युक्त्तमिति। समवायस्य नित्यत्वे अनित्यत्वे चायं दोषः समानः, नित्यत्वे दोषान्तरं चाह॥ 12॥\nसमवायस्य सम्बन्धत्वात् सम्बन्धस्य नित्यत्वे सम्बन्धिनो जगतश्च नित्यमेव भावादसमञ्जसम्॥ 13॥\nपरमाणूनां पार्थिवाप्यतैजसवायवीयानां चतुर्विधानां रूपरसगन्धस्पर्शवत्त्वाभ्युपगमादभिमतनित्यत्व सूक्ष्मत्वनिरवयवत्वादिविपर्ययेणानित्यत्वस्थूलत्वसावयवत्वादि प्रसज्यते, रूपातदिमतां घटादीनामनित्यत्वं तथाविधकारणान्तरारब्धत्वादिदर्शनात्। न हि दर्शनानुगुण्येनादृष्टाऽर्थः कल्प्यमानः स्वाभिमतविशेषेव्यवस्थापयितुं शक्यः, दर्शनानुगुण्येन हि परमाणूनां रूपादिमत्त्वं त्वया कल्प्यते। अतोऽप्यसमञ्जसम्। अथैतद्दोषपरिजिहीर्षया परमाणूनां रूपादिमत्त्वं नाभ्युपगम्यते, तत्राह॥ 14॥\nन केवलं परमाणूनां रूपादिमत्त्वाभ्युपगम एव दोषः, रूपादिविरहेऽपि कारणगुणपूर्वकत्वात् कार्य्यगुणानां पृथिव्यादयो रूपादिशून्याः स्युः। तत्परिजिहीर्षया रूपादिमत्त्वाभ्युपगमे पूर्वोक्त्तदोष इत्युभयथा च दोषादसमञ्जसम्॥ 15॥\nकापिलपक्षस्य श्रुतिन्यायविरोधपरित्यक्त्तस्यापि सत्कार्य्यवादादिना क्कचिदंशे वैदिकैः परिग्रहोऽस्ति, अस्य तु काणादपक्षस्य केनाप्यंशेनापरिग्रहादनुपपन्नत्वाच्चत्यन्तमनपेक्षैव निश्रेयसाथिर्भिः कार्या॥ 16॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.2.2 महद्दीर्घाधिकरणम्\nकिं काणादाभ्युपगतः परमाणुकारणवादः समीचीनयुक्तिमूलः, उत नेति संशयः । समीचीनयुक्तिमूल इति पूर्वपक्षः, अवयवसंयोगात् अवयव्युत्पत्तेर्दर्शनात् अवयवाल्पत्वप्राचुर्याभ्यां सर्षपमहीधरवैषम्यदर्शनाच्च अवयवाल्पत्वकाष्ठा अवश्याभ्युपगमनीयेति परमाणुसिद्धिः। ते चतुर्विधाः परमाणवो विपाकदशापन्नक्षेत्रज्ञादृष्टसचिवाः परमेश्वराधिष्ठिताः द्व्यणुकादिक्रमेण जगदारम्भका इति। राद्धान्तस्तु - अवयवाः स्वकीयैः षड्भिः पार्श्वैः संयुज्यमानाः स्वस्मान्महान्तमवयविनमुत्पादयन्तीति परमाणुष्वपि तथैवोत्पादकत्वमभ्युपेतव्यम् । तथा सति परमाणवोऽपि सांशाः स्वकीयैरवयवैः, ते च स्वकीयैरिति न क्वचित् कारणस्य व्यवस्थितिः। सूत्रार्थस्तु - महदीर्घवद्वा ह्रस्वपरिमण्डलाभ्याम् - असमञ्जसमिति वर्तते । वाशब्दश्चार्थे । ह्रस्वपरिमण्डलाभ्यां - द्व्यणुकपरमाणुभ्याम्, महद्दीर्घवत् - त्र्यणुकद्व्यणुकोत्पत्तिवत्, अन्यच्च तदभ्युपगतं सर्वमसमञ्जसम्॥१०॥ \nद्व्यणुकादिक्रमेणारम्भकत्वं कारणानवस्थितेरसमञ्जसम्। किमत्रान्यदसमञ्जसमित्यत्राह उभयथापि न कर्मातस्तदभावः २-२-११ परमाणूनामाद्यं कर्म अदृष्टकारितमित्यभ्युपगम्यते, तददृष्टं किमणुगतम्, उत क्षेत्रज्ञगतम्। उभयथाऽप्यदृष्टस्य अकादाचित्कत्वेन सदोत्पादकत्वप्रसङ्गात् कादाचित्कं कर्म न संभवति। अतः कर्मणा परमाणुसंयोगाभावः । विपाकापेक्षत्वेऽपि नानाविधानन्तादृष्टानामेकदैव एकरूपविपाकश्च न संभवति। आनुमानिकेश्वरासिद्धेरीश्वरेच्छयापि नियमो न संभवति॥१६॥ \nसमवायाभ्युपगमाच्च असमञ्जसम्। समवायो हि जातिगुणादीनां द्रव्यविशेषापृथक्सिद्धिहेतुतयाऽभ्युपगम्यते। समवायस्यापि तथाभावे हेत्वपेक्षासाम्यादनवस्थितेः। समवायस्य तथाभावः स्वाभाविक इति चेत् - जातिगुणादीनामेवैष स्वभाव इति युक्तम्॥ १२॥ \nसमवायसम्बन्धस्य नित्यत्वाभ्युपगमात्, सम्बन्धिनित्यत्वमन्तरेण तदनुपपत्तेः, अवयवावयविनोरुभयोरपि नित्यमेव भावात् कार्यकारणभाव एव न सिद्ध्यति ॥१३॥ \nपरमाणूनां नित्यत्वनिरवयवत्वादिविपर्ययश्च स्यात्, रूपादिमत्त्वात् तेषाम् । घटादिषु रूपादिमत्सु तथा दर्शनात् । दर्शनादेव हि त्वदभिमतं परिकल्प्यते॥१४॥ \nअनित्यत्वादिभयात् परमाणूनां रूपादिशून्यत्वे कार्यगुणस्य कारणगुणपूर्वकत्वासिद्धिः। तत्सिद्धये रूपादिमत्त्वे चानित्यत्वादिदोषप्रसक्तिरिति उभयथा च दोषादसमञ्जसमेव॥ १५ ॥ \nकापिलपक्षे हि श्रुतिन्यायविरुद्धेऽपि सत्कार्यवादादि किश्चित् वैदिकैः परिगृह्यते । काणादे तु कस्यचिदप्यंशस्य वैदिकैः परिग्रहाभावादनुपपन्नत्वाच्च निःश्रेयसार्थिभिरत्यन्तमनपेक्षा कार्या॥१६॥ ॥इति महद्दीर्घाधिकरणम् ॥२॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.2.2 महद्दीर्घाधिकरणम्\nअसमञ्जसमिति वर्तते। वा शब्दश्चार्थे। ह्रस्वपरिमण्डलाभ्यां महद्दीर्घवत् - द्व्यणुकत्र्यणुकोत्पत्तिवदन्यच्च तन्मतं सर्वमसमञ्जसम्। अवयवास्स्वकीयैष्षड्भिः पार्श्वैस्संयुज्यमाना हि पृथुतरमवयविनमारभन्ते, परमाणूनां निरवयवत्वेन पार्श्वानभ्युपगमात्, पार्श्वाननपेक्ष्य संयुज्यमानानां न पृथुतरद्रव्यारम्भकत्वसंभवः॥१०॥\nअणुगताद्यकर्मासंभवात्तत्कृताणुसंयोगाभावात् क्षेत्रज्ञादृष्टानां विपाकापेक्षत्वेऽपि न तत्कृतकादाचित्काणुगतकर्मसंभव:। अनपेक्षत्वे प्रागप्युत्पादकं स्यात्। विपाको नाम कश्चिददृष्टगतो धर्मो न ज्ञायते, कर्मविधिवेलायामेव कालविशेषनियत- फलदायित्वं यस्य कर्मणश्चोदितम्, तस्य तत्कालागम एव विपाक:। अनियतकालविशेषाणां कर्मणां प्रबलकर्मान्तराप्रतिबन्ध एव विपाक:। अदृष्टानि च तत्तत्कर्मानुगुणफलदानस्वभावानि, अतोऽनन्तैरात्मभिः विविधकालफलदायित्वेनानुष्ठितानामेकदैकरूपविपाको न संभवति। अनुमेयेश्वरासिद्धेस्तदधिष्ठानाच्च न संभवति॥११॥\nसमवायाभ्युपगमाच्चासमञ्जसम्, समवायस्यापि जातिगुणादेरिवापृथक्सिद्धिहेत्वपेक्षासाम्यादनवस्थितेः, समवायस्य तत्स्वभावकल्पनायां जात्यादेरेव तन्न्याय्यम्॥१२॥\nसमवायस्य नित्यत्वाभ्युपगमे संबन्धिनित्यत्वमन्तरेण तदनुपपत्तेः, अवयवावयविनोरुभयोर्नित्यत्वप्रसङ्गादसदेवेदम्॥१३॥\nपरमाणूनां रूपादिमत्त्वान्नित्यत्वादिविपर्ययश्च, घटादिषु तथा दर्शनात्॥१४॥\nअनित्यत्वादिभयाद्रूपादिशून्यत्वे कारणगुणपूर्वकत्वासिद्धिः, तद्भयाद्रूपादिमत्त्वे च अनित्यत्वादिरित्युभयधा च दोषादसमञ्जसमेव॥१५॥\nकाणादपक्षे कस्याप्यंशस्य वैदिकैरपरिग्रहादनुपपन्नत्वाच्च, अत्यन्तमनपेक्षा॥१६॥ इति महद्दीर्घाधिकरणम् ॥ २ ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.2.2 महद्दीर्घाधिकरणम्\n॥ महद्दीर्घवद्वा ह्रस्वपरिमण्डलाभ्याम् ॥ संगतिमाह- प्रधानेति । प्रधानकारणवादस्यासन्नत्वेन धीस्थत्वात्तद्दूषितम्, आनुमानिकप्रधानकारणत्वे निरस्ते आनुमानिकपरमाणुकारणत्वं स्यादिति प्रस्तावात् संगतिरित्यर्थः । प्रधानकारणसादसाम्येऽपि शैवमतस्य पश्चान्निरासस्तु वाद्यत्वाधिक्याद्वेदवाद्यमतानन्तर्यस्य युक्त्तत्वात् ।किं विपक्कजीवादृष्टसचिवाः परमाणवो जगत्कारणम् उत न परमाणूनां संयोगद्वाराऽवयव्यारम्भकत्वे कारणानवस्थितिकार्यप्रथिमासिध्द्योरन्यतरप्रसक्त्तिरवर्जनीया नेति, यदा न प्रसक्त्तिस्तदा परमाणूनां जगदारम्भक्त्तवोपपत्तेर्ब्रह्मकारणवादस्य श्रद्वेयतमत्वहानिः, यदा प्रसक्त्तिरवर्जनीया तदा परमाणुकारणवादानुपपत्तेर्ब्रह्मकारणवादस्य श्रद्धेयतमत्वम्, वाशब्दश्चार्थे समुच्चय इत्यर्थः,दूष्टसमुच्चयोऽभिप्रेत्तः, ह्रस्वं द्वयणुकं परिमण्डलं परमाणुः, महद्दीर्घं त्र्यणुकं तच्च द्वयणुकत्रयारब्धं त्र्यणुकस्य द्वयणुकत्रयारब्धत्वेऽपि सूत्रे द्वयणुकेन परमाणुना चारब्धत्वं प्रतीयत इवेति तद्वयावृत्त्यर्थमन्यच्च तदभ्युपगतमित्युक्त्तस्य घटादिकार्यान्तरव्यावृत्त्यर्थं चाह- परमाणुभ्य इति । भाष्यस्थत्र्यणुकशब्द एव कार्यान्तरत्योपलक्षणं परमाणुभ्या द्वयणुकादिकार्योत्पत्तिवादयत् गगननित्यत्वादिकमन्यत्तदभ्युपगतमसमञ्जसमित्यर्थः,सूत्रे ह्रस्वपरिमण्डलशब्दाभयां कारणद्वयमुक्त्तं महद्दीर्घशब्दाभ्यां तद्गुणकं त्र्यणुकं लक्ष्यते, परमाणुभ्यो द्वयणुकाद्युत्पत्त्यनुपपत्तिः कथमित्यत्राह- तथा हीति । अणुत्वह्रस्वत्वे द्वयणुकस्य धर्मौ, महत्त्वदीर्घत्वे त्र्यणुकस्य, न च वाच्यमित्यादि सर्षपमहीधरवैषम्यसिध्द्यर्थं परमाणूनां निरवयत्वमास्थयम्, अन्यथा अवयवानन्त्यसाम्यात् तयोर्वैषषम्यासिद्धेरित्यर्थः । परिहरति । परमाणूनामिति - निरवयवत्वे सहस्त्रपरमाणुसंयोगेऽप्येकपरमाण्वनतिरिक्त्तपरिमाणतया सर्घपमहीधराख्यधर्म्यसिद्धेः परमाणूनां सांशत्वमास्थेयमित्यर्थः । एवं वैषम्याख्याधर्मसिध्द्यर्थं निरवयत्वमुक्त्तं सर्षपमहीधराख्यधर्मिसिध्द्यर्थं सावयवत्वमिक्त्तम् । किं कुम्मर् इति चेदिति - सावयवत्वे वैषम्यासिद्धिः, नितवयवत्वे\nधर्म्मसिद्धिरिति किमवलम्बनीयमित्यर्थः । वीैसः पक्षः परिगृह्यताम् । यक्त्तिवाधागोचरशास्त्रैकसमधिगम्यार्थः स्वीक्रियताम् । तत्र हि न अस्पेत विपुलस्योत्पत्तिः दशगुणं बृहतो ब्रह्मणः कारणादल्पस्व कार्य्यत्वं हि प्रतिपाद्यते तत्तु न युक्त्तिवाधगोचर इत्यर्थः, अस्य सूत्रस्य प्ररोक्त्तनिवोहमनूयं दूषयति । यत्त्वित्यादिना । असंकतं - पादसंकतिर्नास्ति । पुनरुक्त्तं च अनपेक्षितं चेत्यर्थः । तत्रासंगतिमुपपादयति । ब्रह्मकारणेति - पुनरुक्त्तिमुपपादयति । चेतनादिति एवं हि परैर्व्याख्यातम् - यथा विलक्षणाभ्यां परमाणुद्वयणुकाभ्यां विलक्षणम् द्वयणुकादिकार्य्यमुत्पद्यते, तथा विलक्षणात् प्रह्मणो विलक्षणं जगदुत्पद्यत इति, तदिदमसंगतिपुरुक्त्तिभ्यामनुपपत्रमित्यर्थः । अत इति । अत्र कारणद्वयोपादानं कार्यद्वयोपादानं च स्पष्टमुक्त्तम्, ह्रस्वपरिमण्डलाभ्यां महद्दीर्घाणुह्रस्वोत्पत्तिवदित्युक्त्तेद्वर्यणुकात् त्र्यणुकोत्पत्तिः, परमाणोर्द्व्यणुकोत्पत्तिरित्यर्थः । उत्तरसूत्रशंकामाह - किमत्रेति ॥ 10 ॥\n॥ उभयथाऽपि न कर्मातस्तदभावः ॥ आत्मगतस्य चेति व्यधिकरणत्वादित्यर्थः । विपाकः फलार्हदशा, । न चेति - संयोगशब्दः परम्परया सम्बन्धपरः ईश्वराहितविशेषादृष्टवदात्मदसंयोगादित्यर्थः । दूषयति । आनुमानिकेति - सिद्धेऽपीश्वरे तस्य नित्येच्छायाः पराभ्युपगमान्नित्यसर्गप्रसंगस्य पूर्वोक्त्तया दिशा स्फुटत्वात्तदनुक्त्तिः ॥ 11॥\nसमवायाभ्युपगमाच्च साम्यादनवस्थितेः ॥ प्रथमपञ्चम्यन्तपदस्य परमसाध्येनान्वयं दर्शयन् व्याचष्टे । समवायेति । समवायाभ्युपगमस्यासामञ्जस्यहेतुत्वौपपादिकाऽनवस्थितिरित्यभिप्रायेणाह - कुत इति । अनवस्थित्युपपादकं साम्यपदमित्यभिप्रायेण साम्यादनवस्थितेरित्युपादानम्, तत्र साम्यं केनाकारेणेत्यत्राह - अवयविजातिगुणवदुपपादाकान्तरापेक्षासाम्यादिति । अत्यन्तभेदसाम्यादिति परे,तदयुक्त्तम् भिन्नयोर्घटयोः समवायाभावाद्भेदस्य समवायकल्पत्वेन वैशेषिकैरनुक्त्तत्वाच्च, इह - प्रत्ययसाम्यादित्यन्ये । तच्चायुक्त्त म् । कुण्डबदरयोः समवायाभावात्, तस्मादिह प्रत्ययविशेषस्य निर्वाकान्तरसापेक्षत्वं साम्यमितयर्थः ।\nअवयविज्ञातिगुणानामुपपादकान्तरापेक्षा कथं समवायस्य तदपेक्षासाम्यं वा कथं ? तत्र स्वपरनिर्वाहकत्वं वा स्यादित्याशंक्याह- एतदुक्त्तमिति । अयुतासिद्धिरपृथक्सिद्धिः पृथक्सिद्धानामाधाराधेयभावोपपादकः संयोगः, अपृथक्सिद्धानां तु तदुपपादकः समवाय इत्यर्थः, तथाभावस्यापृथक्स्थित्युपलब्धित्वस्येत्यर्थः, संयोगस्तु प्रत्यक्षसिद्धः; अनुपलब्धं समवायं कल्पयित्वा तस्योपपादकान्तनैरपेक्ष्यकल्पनादपि प्रत्यक्षसिद्धस्यापृथक्सिद्धवस्त्वाधाराधेयभावस्यैव सम्बधस्योपपादकान्तरनैस्पेक्ष्यकल्पनं युक्त्तं \"धर्मिकल्पनातो वरं धर्मकल्पने\"ति न्यायादित्यर्थः । उत्तरसूत्रमवतारयति । समवायस्येति - समवायस्यानित्यत्वं बहुत्वं च प्रभाकराभ्युपेतं वैशेषिकैरेकत्वं नित्यत्वं चाभ्युपेतमिति तत्पक्षे सूत्रमिदमुच्यते ॥\nनित्यमेव च भावात् ॥ समवायस्य सम्बन्धत्वादिति - सम्बन्धिविनाशविनाशित्वं संयोगे दृष्टमिति समवायस्यापि सम्बन्धत्वादेव सम्बन्धिविनाशविनाशित्वोपपत्तेस्तंन्नित्यत्वाय सम्बन्धिजगन्नित्यत्वं स्यात् ततश्च जगत्कारणतया परमाण्वीश्वरकलृप्तिरयुक्त्तेत्यर्थः । दिक्कालादिद्रव्यतद्रतसंख्यापरिमाणादिनित्यसम्बन्धिसद्भावान्नित्यत्वोपपत्तिरिति चेत् न, घटाद्यनित्यसम्बन्धिविनाशप्रयुक्त्तानित्यत्वस्वर्जनीयत्वात् नित्य्वविरोधादनित्यत्व न स्यादिति चेत् अनित्यत्वविरोधान्नित्यत्वमेव न स्यात्, उभयात्मकत्वं विरुद्धमिति चेत्, तर्हि नित्यत्वानित्यत्वरूपविरुद्धाकारयोगाय\nसमवायानेकत्वाभ्युपगन्तव्यम् । किञ्च समवायस्य घटतद्गुणादीन्प्रति सम्बन्धातमकत्वं स्वरूपं न वा ? स्वरूपं चेत्\nघटादिविनाशे स्वरूपाभांवदनित्यत्वम्, न चेत् स्वरूपस्य दुर्निरूपत्तया समवायस्य तुच्छत्वमेव स्यात्, पदार्थत्वाद्यकारिण सुनिरूपितमिति चेत् न, तस्य द्रवायादिव्यावृत्तत्वाभावात्, अव्यावृत्तत्वे हि द्रव्यान्तर्भावेन तदतिरिक्त्तसमवायस्य तुच्छतैव स्यात्, इति पदार्थपटवादो हीयेत, तस्मादयुतसिद्धसम्बन्धिनः प्रतिसम्बन्धात्मकत्वमेव समवायस्य द्रव्यादिव्यावृत्तं स्वरूपमिति घटतद्गुणादीन्प्रति सम्बन्धात्मकत्वं स्वरूपं घटादिविनाशान्नास्तीत्यनित्यत्वं दुर्वारम् नित्यसम्बन्धिनोः सम्बनधात्मकत्वं स्वरूमस्तीति चेत् अनित्यसम्बन्धिनोः सम्बन्धातमकत्वं स्वरूपं नास्तीत्यनित्यतैव स्यात्, अयुतसिद्धयोः सम्बन्धात्मकत्वमात्रं स्वरूपमिति चेत् तथाऽपि नित्यानित्यरूपसम्बन्धिद्वैविध्येम उभयप्रसक्त्तिर्दुवारा, अतस्तदुभयविराधपरिहाराय घटादिनित्यत्वं वा समवायानेकत्वं वाऽभ्युपगन्तव्यं स्यात्, तत्र घटादिनित्यत्वे प्रत्यक्षविरोधः परमाण्वरश्वरकलृप्तयनुपपत्तिश्च स्यात् समवायानेकत्वे तु पूर्वसूत्रोक्त्तप्रकारेण समवायस्यैवाकल्पनीयत्वात् तदेक्त्तवं दूरोत्सारितम् ॥ 13॥\nरूपादिमत्त्वाच्च विपर्ययो दर्शनात् ॥ प्रसञ्जकाकारस्य पराभ्युपगममाह - परमाणूनामिति । विपर्ययशब्दस्य पराभ्युपगतार्थविपर्ययपरत्वात्तद्वैशद्याय पराभ्युपगमप्रकारं दर्शयति । अभिमतनित्यत्वेति- दर्शनादिति सौत्रं पदं विवृणोति ।रूपादिमतामिति - परमाणूनां अयं विशेषः यत् घटादिवैधर्म्येण नित्यत्वम्, तद्धि धर्मिग्राहकप्रमाणसिद्धमित्यपेक्षायां दर्शनादिति पदाभिप्रेतं विवृणोति । न हीति ॥ 14 ॥\nउभयथा च दोषात् ॥ न केवलमिति - अन्यथा चेति नोक्त्तमपि तूभयथेत्युक्त्तम्, अत्र शिरोऽन्तरं नास्तीत्यभिप्रायः ॥ 15॥\n॥ अपरिग्रहाच्चात्यन्तमनपेक्षा ॥ अत्यन्तशब्दव्यावर्त्यं कापिलमतमित्यभिप्रेत्याह - कापिलेति । वेदविरुद्धार्थत्वं दूषणमुक्त्तं भवति । \"नित्यमेव च भावा\" दिति सूत्रं परैरेवं व्याख्यातं - परमाणूनां प्रवृत्तिस्वभावत्वे नित्यसर्गः, निवृत्तिस्वभावत्वे प्रलयान्तेऽनि न सर्गः, उभयस्वभावत्वं विरुद्धम्, अनुभयस्वभावत्वे अदृष्टवशात्प्रवृत्तिरित्यदृष्टस्य च नित्यसद्भावात् नित्यसर्ग इति, तदयुक्त्तम्, उभयथेतिवत् सर्वथेतिवच्च विकल्पद्योतकपदाभावाद् अयं च विकल्पो ब्रह्मकारणवादेऽपि सुवचः, तथा सति ब्रह्म स्वेच्छायां सत्यां प्रवर्तते, इतरथा निवर्तते इति हि वक्त्तव्यम्, तर्हीश्वरेच्छया परमाणवोऽपि प्रवर्तन्त इति तुल्यमुत्तरं प्राप्रोति, अतः स्वपक्षे तुल्यत्वात् सूत्रस्य तादर्थ्यमयुक्त्तम् आनुमानिकेश्वरासिद्धिरधिकयुक्त्तिरिति चेत् - \"उभयथाऽपि न कर्म\"त्यत्रैव सापेक्षितत्वाद्विवक्षितेति सूत्रवैयर्थ्यं स्यात् - उभयथा च दोषदिति, गन्धतसरूपस्पर्शगुणा स्थूला भूः, त्रिगुणाः सूक्ष्मर आपः, द्विगुणं सूक्ष्मं तेजः, स्पर्शगुणः सूक्ष्मो वायुरिति पृथिव्यादिभूतानामुपचितापचितगुणवत्वं कल्प्यते न वा ? कल्प्यते चेत् - गुणोपचयापचयस्य भूर्त्युपचयापचयनिबन्धनत्वस्य कार्य्यभूतेषु दर्शनात् गुणोपचयापचयवत्त्वेन परमाणूनामपि मूर्त्युपचयापचयवत्त्वादपरमाणुत्वं स्यात्, उपचितापचितगुणकत्वं न कल्प्यते चेत्सर्वपरमाणूनमिकरूपत्वं स्यात्, एकैकगुणकतया एकरूप्ये पृथिव्यादिषु रूपाद्यनुपलीब्धप्रसंगः, चतुर्गुणकतयैकरूप्ये वाय्वादिप्वपि रूपाद्युलब्धिप्रसंग इति व्याख्यातम्, तत्रोपचितापचितगुणकत्वे मूर्त्त्युपचयादपरमाणुत्वमिति यत् तन्नित्यत्वाणुत्वादिविपर्य्ययेणानित्यत्वस्थूलत्वादिप्रसंगात् पूर्वसूत्रोक्त्तादविशिष्टमतोऽत्र तदुक्त्तिर्विफला विकल्पभेदेन तदापादनं प्रयोजनमिति चेन्न, मुखभेदस्य दुःस्थत्वात्, गुणोपचयस्य मूर्त्युपचयहेतुकतया ह्यपरमाणुत्वमापादितम्, तदयुक्त्तं गुणोपचयशब्द किं गुणबाहुल्यपरः ? उतापेक्षिकप्रकर्षपरः? उतोत्पत्तिपरः? । नाद्यः, सार्वज्ञ्याद्यनेकगुणकस्येश्वरस्योपचितस्वरूपत्वाभावेनानैकान्त्यात्, न द्वितीयः, जीवापेक्षया प्रकृष्टज्ञानस्य तस्येपचयात्मकत्वाभावात्, न तृतीयः, परमाणुषु स्पर्शादिगुणानां नित्यत्वाभ्युपगमात्, उत्पत्तातपि बुद्धिसुखदुःखाद्युत्पत्तिमदनेकमुणकस्य जीवस्योपचयात्कत्वाभावाच्च । अन्येऽपि \"उभयथाऽपि न कर्म\" इत्यादिकम् एवं व्याचक्षते - किमागन्तुकेभ्यो हेतुभ्यः परमाणुगगकर्मात्पत्तिः? उत प्रलयदशायामपि स्थितेभ्यो हेतुभ्य? इति । प्रथमे आगन्तुकहेतोरपि हेत्वन्तरापेक्षयाऽनवस्था, द्वितीये सदा सगर्प्रसंग इति, अयं विकल्पस्तावदनिर्द्धारितविशेषो हेतुमात्रेण नावतरितुमर्हति, अणुमनसोश्चाद्यं कर्मेत्यदृष्टकारितानीति हेतुविशेषस्य सूत्रितत्वादुक्त्तानादरेण दूषणानुपपत्तेः, स्थिते चादृष्टे तस्य तदानीमागन्तुकत्वशङ्का नोदेति, अदृष्टस्य पूर्वकल्पसम्पादितत्वात्, तस्मादात्ममतमणगतं वेत्येव विकल्प उपपद्यते । ननु प्रत्यात्मनियतभोगसाधनस्यदृष्टस्याणुगतत्वङ्का न भवितुमलं कथं विकल्प इति चेन्न, अदृष्टस्य कारणत्वेऽभिहिते कारणत्वस्य सामान्यरूपत्वाददृष्टस्य च समवायितया कारणत्वासम्वात् असमवायित्वनिसित्तत्वशङ्कोपपत्तेः, \"नित्यमेव च भावा\"दित्यत्र प्रलयेऽप्यदृष्टसम्भवादणुषु नित्यकर्मोत्पत्तिप्रसंग इति व्याख्यातम् तदप्ययुक्त्तम्, \"उभयथाऽपि न कर्म\" इति सूत्र एवादृष्टवदात्मसंयोगस्य कारणत्वेन शङ्कासम्भवात् परिहारस्यापि तत्रैव विवक्षितत्वोपपत्तेः,तत्रापेक्षितमस्मिन् सूत्रे कण्ठोक्त्तमिति चेन्न । तथा सत्यस्य सूत्रस्य तदन्तरमावित्वापत्तेः; इदं हि समवायव्युदाससूत्रव्यवहिहत्तम्, अतस्तेन व्यवहितत्वादनेनाव्यवहितत्वाच्च समवायस्य वैशेषिकाभिमते नित्यत्वपक्ष एव दूषणपरत्वं युक्त्तम्,\n\"उभयथा च दोषादित्यत्रापि पाशर्वभेदेन संयोगे एकभागेनैव सर्वैः संयोगे च दोष इत्युक्त्तम्, तथात्वे तच \"महद्दीर्घवदे\"ति सूत्रेणैव द्वयणुकादिकमेण कार्योत्पत्त्यसामञ्जस्वं दृष्टान्तीकुर्वता परमाणूनां पार्श्वभेदप्रयुक्त्तदूषणवातमभिप्रेतमिति इह तदुक्त्तिः पुनतुक्त्तिः स्यात्, तस्य च सूत्रस्य पराभिमतार्थपरत्वानुपपत्तिश्च दर्शिता ः अत इदं सूत्रं परमाणूनां रूपादिमत्व इव तद्विरहे दोषप्रतिपादकमिति युक्त्तम् ।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.2.2 महद्दीर्घाधिकरणम्\n183. कल्प्योपादनमेकं परममहदधिक्षित्य नानाविधाणू-  \nपादानौघस्य दृष्टात् समधिकवपुषः कल्पनेऽनिष्टमाह।  \nप्राज्ञाधिष्ठानशून्यप्रकृतिपरिणतिः प्राङ्निरस्ताऽथ सेशं  \nसूक्ष्माणुद्रव्यमूलद्व्यणुकमुखजगत्सृष्टिपक्षं पिनष्टि॥\n184. प्रागेवारम्भणोक्तावपहृतविषया प्रागसद्द्रव्यक्लृप्तिः   \n काणादानामिदानीं क्षिपति बहुमुखं कारणप्रक्रियांशम्।  \nत्रेधा हेतौ विभक्ते त्वनुमितिशरणैस्तत्तदंशैर्यथार्हं  \nव्याघातादीन्विकल्पक्रमविविधगतीन् व्याहरत्यत्र सूत्रैः॥\n185. दृष्टस्याणोः प्रसूतिं द्व्यणुकमणुमपि स्थापयन्तोऽनुमित्या  \nदृष्टाकारानुसारान्न निरवयवताद्यत्र वक्तुं क्षमेरन्।  \nसर्वं सह्येत सूक्ष्मे प्रमितिपरवतां जालकालोकलक्ष्ये  \nतद्भागान् ख्यापयेद्वा स्मृतिरफलतया त्वान्यपर्येण नेया॥\n186. विश्रान्तिर्न क्वचिच्चेदवयवनिवहानन्त्यतो मानसाम्यं  \nमाषक्षोणीभृतोस्स्यादिति यदि तदसत्तारतम्यादनन्ते।  \nवैषम्यं पक्षमासप्रभृतिषु नियतं नह्यनन्तेष्वनिष्टं  \nपारावर्यञ्च जात्योर्न किमनुकथितं व्यक्त्यनन्तत्वसाम्ये॥\n187.नादृष्टं किञ्चिदन्यच्छ्रुतिसरणिजुषां देवतानुग्रहादे-  \nरन्यत्वे तस्य तज्ज्ञैरधिकयतनवत् क्लृप्तिरादौ व्युदस्ता।  \nयत्ने यत्नानपेक्षां न किमनुमनुते स्याददृष्टेऽपि तद्वत्  \nभूतस्थादृष्टवादे द्व्यणुकृदणुगतादृष्टकल्पोऽत्र लूनः॥\n188. नित्यं सम्बन्धमेके निजगदुरपृथक्सिद्धसर्वानुवृत्तं   \nनित्यं नित्येष्वनित्येष्वपि कतिचिदिमन्तावदायुष्कमाहुः।  \nतत्तद्द्वन्द्वस्वभावप्रतिनियतिमुचां स्यान्न तेन व्यवस्था  \nगुर्वी त्वन्यस्य क्लृप्तिः कथमधिकजुषां नानवस्था न दोषः॥\n189.निर्धूते सूत्रकारैरवयविपरमाण्वात्मके द्रव्यवर्गे  \nविश्वं व्याप्त्येकलक्ष्यं परममहदसत् स्यादथाद्रव्यमेव।  \nमैवं दृष्टाणुतत्संहति तदुभयसम्बन्धसिद्धेरबाधा-  \nदागन्तुक्षोणिताद्यैः श्रुतिरपि जगदारम्भणं बम्भणीति॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.2.2 महद्दीर्घाधिकरणम्\n8. कल्प्येत्यादि। कल्प्योपादानम्- अनुमानकल्प्यञ्च तदुपादानञ्च एवम्भूतम्। एकं परममहत्- प्रधानम्। अधिक्षिप्य- निरस्य। दृष्टात्- त्रसरेणोः। समधिकवपुषः- अधिकस्वरूपस्य कल्प्यस्येत्यर्थः। नानाविधाणूपादानौघस्य- पार्थिवाप्यतैजसवायवीयाणुरूपोपादानौघस्य। कल्पनेऽनिष्टमाह। इयमेका पूर्वोत्तराधिकरणसङ्गतिः। प्राज्ञाधिष्ठानशून्यप्रकृतिपरणतिः- ईश्वरानधिष्ठितमूल्प्रकृतिपरिणतिपक्षः। प्राक्- पूर्वाधिकरणे, निरस्ता। अथ- अस्मिन्नधिकरणे। सेशम्- सेश्वरम्। सूक्ष्माणुद्रव्यमूलद्व्यणुकमुखजगत्सृष्टिपक्षम्-सूक्ष्माः अतीन्द्रियाः अणवः\" परमाणव एव द्रव्याणि मूलं आदिकारणं यस्यास्तादृश्याः, द्व्यणुकादिक्रमेण जगत्सृष्टेः पक्षं सिद्धान्तं, यद्वा सूक्ष्माणुद्रव्यमूलकं यत् द्व्यणुकं तदादिरूपस्य जगतस्स्सृष्टेः पक्षम्। पिनष्टि- निराकरोतीत्यर्थः।9. प्रागेवेत्यादि। प्रागेव- पूर्वपाद एव। आरम्भणोक्तौ- आरम्भणाधिकरणे। प्रागसद्द्रव्यक्लृप्तिः- उत्पत्तेः प्रागविद्यमानस्यैव द्रव्यस्योत्पत्तिरिति कल्पना। अपहृतविषया- प्रागप्यवस्थान्तरेण विद्यमानस्यैव द्रव्यस्य पुनरन्यावस्थाप्राप्तिरिति स्थापनेनापहृतावकाशा। इदानीं तु काणादानां बहुमुखम्- समवाय्यसमवायिनिमित्तभेदेन बहुप्रकारम्। कारणप्रक्रियांशम्- कारणप्रक्रियाभेदान्। क्षिपति- निराकरोतीत्यर्थः। उक्तमेव विवृणोति पश्चार्धेन। अनुमितिशरणैः- काणादादिभिः। त्रेधा- समवाय्यसमवायिनिमित्तभेदेन त्रैविध्येन। हेतौ- कारणे, विभक्ते सति। तत्तदंशे, यथार्हम्- यथायोगम्। विकल्पक्रमविविधगतीन्- विकल्पक्रमेण विविधप्रकारान्। व्याघातादीन्- बाधकान्। अत्र-अस्मिन्नधिकरणे। सूत्रैः- 'महद्दीर्घवत्' इत्यादिसूत्रैः। सूत्रकारो व्याहरतीत्यन्वयः। अतो न पौनरुक्त्यमिति हृदयम्।10. दृष्टस्याणोरित्यादि। दृष्टस्य- जालसूर्यमरीचिस्थतयोपलभ्यमानस्य। अणोः- त्रसरेणोः। प्रसूतिम्- कारणम्। द्व्यणुकम्- द्व्यणुकाख्यमणुविशेषम्। अणुमपि- द्व्यणुककारणतया परमाणुशब्दवाच्यमणुमपि। अनुमित्या स्थापयन्तः काणादाः। दृष्टाकारानुसारात्- अन्यत्र दृष्टाकारस्यैव कल्प्येऽप्यनुसरणीयतया। अत्र- परमाणौ। निरवयवतादि- निरवयवत्वप्रभृति धर्मजातम्। वक्तुम्- प्रतिपादयितुम्। न क्षमेरन्- न शक्नुयुः। द्रव्यान्तरारम्भकस्य द्रव्यस्य निरवयवत्वमन्यत्र क्वाप्यदृष्टमित्यस्मिन्नपि द्व्यणुकारम्भके परमाणौ न निरवयवत्वं वक्तुं शक्नुयुरित्यर्थः। अणुपरिमाणतारतम्यविश्रमस्थानतया परमाणुकल्पनं व्यर्थमनर्थावहञ्चेति भावः। जालकालोकलक्ष्ये- जालसूर्यमरीचिषूपलभ्यमाने। सूक्ष्मे-त्रसरेणौ तु। सर्वम्- दूषणाभासजातं\" नामेति न्यायेन सोढुं शक्यते। स्मृतिस्तु- हिरण्यदानफलप्रशंसापरा त्रसरेणुतदवयवद्व्यणुकादितुल्यपरिमितिकहिरण्यदातुः फलविशेषान्निर्दिशन्ती स्मृतिस्तु। तद्भागान्- त्रसरेण्ववयवान्। ख्यापयेद्वा- प्रख्यापयेद्वा। अत्र मा वा इति शेषः। अफलतया- परिमितहिरण्यदानप्रशंसापरायास्तस्यास्त्रसरेण्ववयवख्यापने वैफल्यात्। आन्यपर्येण- उक्ततात्पर्यान्तरेण। नेया- नेतुमर्हा।11. विश्रान्तिरित्यादि क्वचित्- परमाणौ। विश्रान्तिर्न चेत्- अवयवधाराविश्रमो नास्ति चेत्। अवयवनिवहानन्त्यतः- अवयवनिवहानन्त्यात्। माषक्षोणीभृतोः- माषपर्वतयोः। मानसाम्यम्- परिमाणसाम्यम्। स्यादिति- अल्पावयवत्वबह्ववयवत्वाभ्यां हि माषपर्वतयोः परिमाणतारतम्यम्, इदानीमवयवधारविश्रमाभावे द्वयोरप्यनन्तावयवत्वसाम्यात् परिमाणतारतम्यं न स्यादिति। यदि- एवं वदसि यदि। तदसत्- तदसाधु। अनन्ते तारतम्यात्- अनन्तेऽपि तारतम्यस्य विद्यमानत्वादित्यर्थः। परमाण्ववयवानन्त्यात् पर्वतप्रविष्टानन्तपरमाण्ववयवानन्त्यवैषम्यस्य वक्तुं शक्यत्वादिति यावत्। उक्तस्यार्थस्य दृष्टान्ताभ्यां विवरणमुत्तरार्धेन- अनन्तेष्वपि पक्षमासप्रभृतिषु नियतं दृष्टं वैषम्यं\" नहि भवतामनिष्टम्। दिवसाः पक्षा मासा इत्यादयः कालभेदाः सर्वेऽपि पृथगनन्ता एव, तथाऽपि पूर्वपूर्वेभ्य उत्तरोत्तरेषामाधिक्यमीश्वरेणापि नापलपितुं शक्यमित्यर्थः। व्यक्तयनन्तत्वसाम्ये- आश्रयव्यक्तयानन्त्यतौल्येऽपि। जात्योः- पृथिवीत्वघटत्वरूपयोर्द्वयोर्जात्योः। पारापर्यम्- पराचापराच परापरे तयोर्भावः पारापर्यम्, परजातित्वमपरजातित्वञ्चेत्यर्थः। अनुकथितं न किम्- भवद्भिरेवोक्तं न किम्। जातिर्द्विविधा परा चापराच, पृथिवीत्वादिः परजातिर्घटत्वादिरपरजातिः, तत्राश्रयाधिक्यात् पृथिवीत्वादिः परजातिः आश्रयाल्पीयस्त्वात् घटत्वादिरपरजातिरिति हि भवत्प्रक्रिया। तत्राश्रयान्त्ये तुल्येऽपि परत्वापरत्वरूपं तारतम्यं भवद्भिर्यथोक्तं तथान्यत्रापि स्यादिति भावः॥12.नादृष्ट मित्यादि। श्रुतिसरणिजुषाम्- अस्माकम्। देवतानुग्रहादेरन्यत् अदृष्टं नाम किञ्चित् नास्ति। तस्य- अदृष्टस्य। अन्यत्वे- देवतानुग्रहादेरन्यत्वे तेन जीवनिष्ठत्वे परिकल्पिते। तज् ज्ञैः- तादृग्विधादृष्टस्वरूप्ज्ञैः। अधिकयतनवत्क्लृप्तिः- अदृष्टादधिकस्य यतनवत ईश्वरस्य कल्पना। आदौ निरस्ता- शास्त्रारम्भे शास्त्रयोन्यधिकरणे निरस्ता, जीवगतादृष्टैरेव विश्वसृष्टावुपपन्नायामधिकेश्वरकल्पनमन्याय्यमिति। अदृष्टस्याचेतनत्वाच्चेतनाधिष्ठानमावश्यकमितीश्वरयत्नापेक्षास्तीत्याशङ्क्येश्वरयत्नस्य यत्नान्तरानपेक्षस्यैव कार्यकारित्ववत् जीवगतादृष्टस्यापि ईश्वरयत्ननिरपेक्षस्यैव कार्यकारितास्त्वित्युच्यते यत्न इति। यत्ने- ईश्वरयत्ने। यत्नानपेक्षाम्- यत्नान्तरापेक्षाभावम्। अनुमनुते न किम्- अङ्गीकरोति न किमित्यर्थः। अदृष्टेऽपि- जीवगतादृष्टेऽपि। तद्वत् स्यात्- ईश्वरयत्नानपेक्षा स्यात्। तथा च जीवगतादृष्टस्य विश्वकारणत्वे सति नेश्वरसिद्धिरित्यर्थः। भूतस्थादृष्टवादे-भूतगतादृष्टपक्षे। द्व्यणुकृदणुगतादृष्टकल्पः- द्व्यणुककारणभूतपरमाणुगतादृष्टपक्षः। अत्र- एतदधिकरणे। लूनः- निराकृत इत्यर्थः। भाष्यकारैरिति शेषः। तथा च भाष्यम्- 'परमणुकारणवादे हि परमाणुगतकर्मजनित तत्संयोगपूर्वकद्व्यणुकादिक्रमेण जगदुत्पत्तिरिष्यते' इत्यारभ्य 'तदिदं परमाणुगतं कर्म स्वगतादृष्टकारितमात्मगतादृष्टकारितं\" वा उभयथापि न सम्भवति क्षेत्रज्ञपुण्यपापानुष्ठानजनितस्यादृष्टस्य परमाणुगतत्वासम्भवात्, सम्भवे च सदोत्पादकत्वप्रसङ्गः, आत्मगतस्य चादृष्टस्य परमाणुगतकर्मोत्पत्तिहेतुत्वं न सम्भवति' इत्यादि॥13. नित्यं सम्बन्धमित्यादि। एक-वैशेषिकाः। अपृथक्सिद्धसर्वानुवृत्तम्- अपृथक्सिद्धेषु गुणगुण्यादिषु सर्वेष्वनुस्यूतम्। नित्यं सम्बन्धम्- समवायाख्यं नित्यं सम्बन्धम्। निजगदुः- ऊचुः। कतिचित्-प्राभाकराः। इमम्-समवायम्। नित्येषु नित्यम्- नित्यगुणगुण्यादिषु नित्यम्। अनित्येष्वपि तेषु तावदायुष्कम्- सम्बन्धिद्वयसमानकालिकम्, आहुः। अनित्येष्विति वचनं नित्यानित्ययोरप्युपलक्षणम्। नित्यानित्यसम्बन्धिनोरपि अनित्यमित्यर्थः। तत्तद्द्वन्द्वस्वभावप्रतिनियतिमुचाम्-तत्तद्द्वन्द्वानि शैत्यजलौष्ण्यानलादिसम्बन्धिद्वन्द्वानि तेषां स्वभावप्रतिनियतिः स्वभावनियमस्तन्मुचां विशेषणविशेष्ययोरन्योन्यप्रतिसम्बन्धित्वस्वाभावमनुपजीव्य समवाय एव तयोरन्योन्याश्लेषव्यवस्थापक\" इति वदतामित्यर्थः। तेन- समवायेन। व्यवस्था न स्यात्- शैत्यजलयोरेव समवायो न तु शैत्यदावानलयोरिति द्व्यवस्था न स्यादित्यर्थः। तत्तद्द्वन्द्वस्वभावमुपजीव्य समवायस्य गुणगुण्याश्लेष व्यवस्थापकत्व्ऽपि दुषणमाह-अन्यस्येति। शैत्यजलौष्ण्यानलादिषु स्वभावादेव परस्पराश्लेषसिद्धौ अन्यस्य समवायस्य क्लृप्तिस्तु कल्पना गुर्वी। गुणादिविशिष्टप्रतीतिनिर्वाहकत्वेनातिरिक्तसमवायाभ्युपगमे दोषमाह- कथमित्यादिना। अधिकजुषां विशिष्टबुद्धिनिर्वाहायातिरिक्तं समवायमङ्गीकुर्वताम्, अनवस्थादिदोषः कथं न स्यादिति। अयं भावः- विशेषणविशेष्ययोर्विशिष्टबुद्धिनिर्वाहायातिरिक्तसमवायाभ्युपगमे समवायस्यापि सम्बन्धिनाबुद्दिश्य विशेषणत्वेन रूपसमवायवान् घट इत्यादिव्यवहारदर्शनात् तत्रापि समवायान्तरं कल्पनीयम्, तथा चानवस्था, तत्र स्वभावसम्बन्धाङ्गीकारे अपृथक्सिद्धविशेषणविशेष्ययोरेव स्वभावसम्बन्धोऽङ्गीकार्यः, नत्वनुपलब्धः समवायोऽङ्गीकार्य इति॥14. निर्धूत इत्यादि। सूत्रकारैः। अवयविपरमाण्वात्मके- अवयवातिरिक्तावयव्यात्मके दृष्टत्रसरेण्वधिकद्व्यणुकपरमाण्वात्मके च। द्रव्यवर्गे निर्धूते- निराकृते सति। विश्वं व्याप्त्येकलक्ष्यं परममहदेव स्यात्, अथ वा असत् स्यात्, तेनैव न्यायेन परममहतोऽप्यभावात्। यद्वा एवं द्रव्ये निरस्ते सति विश्वमद्रव्यमेव स्यात्। उक्तं चोद्यं प्रतिक्षिपति-मैवमिति। तत्र हेतुमाह-दृष्टेति। नह्यस्माभिर्दृष्टं\" त्रसरेणुद्रव्यं तत्संहतिरूपं कार्यद्रव्यं तदुभयसम्बन्धादिकं च बाध्यते, अतो मैवमित्यन्वयः। कथं तर्हि भवत्पक्षे प्रलयकाले क्षित्यादीनामभावात् पञ्चभूतकार्यतया जगत्सृष्टिसम्भव इत्याशङ्क्य परिहरति- आगन्त्विति। प्रकृतावेव महदाद्यवस्थाविशेषा जायन्ते तेन प्रकृतिरेव नित्या महदादितत्त्वान्तराणि पञ्चभूतपर्यन्तान्यनित्यान्येव तेनागन्तुक्षोणीताद्यैरागन्तुकपृथिव्याद्यवस्थामापन्नैः प्राकृतैर्द्रव्यैर्विश्वसृष्टिरुपपद्यत इति श्रुतिरेव जगदारम्भणं बम्भणीतीति न कश्चिदप्यस्माकं दोषः॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.2.2 महद्दीर्घाधिकरणम्\nआनुमानिकप्रधानकारणवादवत् आनुमानिकपरमाणुकारणवादोऽपि न युक्त इति समर्थितइति दृष्टान्तसङ्गतिः। ईश्वरानङ्गीकारात् चेतनाधिष्ठानाभावेन प्रधानकारणवादे रचनानुपपत्तिवत् न परमाणुकारणवादे साऽस्ति। वैशेषिकैरीश्वरस्याङ्गीकृतत्वात्। अतएव प्रलयानुपपत्तिदोषोऽपि नास्ति। सृष्टिप्रापकप्राणिकर्मविशेषोपहितत्वेन सिसृक्षारूपाया ईश्वरेच्छायास्तदानीमभावस्य वक्तुं शक्य्त्वादिति प्रत्युदाहरणसंगतिश्च॥ इयमिह परमाणुवादिनां प्रक्रिया। प्रलीने जगति प्राणिकर्मोन्मेषविशेषोपधानादीश्वरस्य इच्छायां सिसृक्षारूपायां सत्यां निश्चलेषु निरवयवेषु परमाणुषु आद्यं कर्मोत्पद्यते। तेन कर्मणा परमाणुद्वयं संयुज्यते। संयुक्तेन परमाणुद्वयेन द्व्यणुकमारभ्यते। त्रिभिर्द्व्यणुकैस्त्र्यणुकमित्यादिक्रमेण सर्वं जगदुत्पद्यत इति। तत्र परमाणूनां निरवयवत्वं तावदयुक्तम्। यथांगुलिद्वयं प्रत्येकं दशदिक्सम्बन्धिदशप्रदेशावच्छिन्नं परस्परं\" संश्लेप्यमाणमेकया महादिशा विदिग्द्वयेन चावच्छिन्नैः प्रत्येकं त्रिभिस्त्रिभिः प्रदेशैः संश्लिष्यत इत्येवं षड्भिः पार्श्वैस्संयुज्यते, एवं पटारम्भकास्तन्तवस्संश्लेष्यमाणाप्षड्भिः पार्श्वैस्संयुज्यमानाः प्रत्येकमसंयुक्तसप्तपार्श्वयुक्तास्सन्तः स्वाधिकपरिमाणं\" पटमारभन्त इति दृष्टम्। एवं परमाणवोऽपि ष़ड्भिः पार्श्वैस्संयुज्यमाना एव पारिमंडल्याख्यस्वपरिमाणाधिकपरिमाणमणुत्वह्रस्वस्य द्व्यणुकस्य द्व्यणुकान्महतो दीर्घस्य त्र्यणुकस्य च पृथिमानुपपत्तेः। नच वाच्यं माभूत्परमाः णुतः प्रथिमा द्व्यणुकस्य, द्व्यणुकात् त्र्यणुकस्य तु प्रथिमा कारणबहुत्वाद्भविष्यतीति चेन्न। तथासति परमाणोः पारिमाण्डल्यं परिमाणं द्व्यणुकस्याणुत्वह्रस्वत्वे इति विभागाभावप्रसङ्गात्। परमाणुद्वयसंयोगस्य व्याप्यवृत्तित्वे द्व्यणुकस्यापि परिमण्डलत्वापत्तेः, द्व्यणुकोत्पादकं परमाण्वोस्संयोगमभ्युपगच्छतः\" तेनैव तयोः प्रदेशसिद्धेश्च। न हि परमाणू संयुज्यमानौ द्वावपि समानदेशौ संतौ तयोः प्रदेशसिद्धेश्च। न हि परमाणू संयुज्यमानौ द्वावपि समानदेशौ संतौ संयुज्येते। मूर्तानां समानदेशताविरोधात्। अतः प्राक्प्रत्यग्भावेन, दक्षिणोत्तरभावेन, उर्ध्वाधरभावेन वा, भिन्नदेशस्थितौ संयुज्येते इत्येव वक्तव्यम्। तथासति यद्देशस्थितः परमाणुः येन परमाण्वन्तरेण संयुज्यते सतद्देशान्यदेशावच्छिन्नेनापि तेन किं\" संयोक्तुमर्हति, अनर्हत्वे वा कथं तस्मिन् प्रदेशभेदो न भवेदेति त्वमेवं परिभावय। ननु परमाणूनां निवयवत्वेऽपि तत्तद्दिगवच्छेदलभ्यः\" प्रदेशभेदो वक्तुं शक्य इति तत एव परमाणुद्वयसंयोगस्य प्रादेशिकत्वं द्व्यणुके परिमाणोत्कर्षश्च भुविष्यतीति चेन्न- दिग्विशेषसंयोगस्यापि परमाणावव्याप्यवृत्तित्वोपपादकांशाभावेन व्यप्यवृत्तित्वापत्त्या तस्य परमाण्वंतरसंयोगाव्याप्त्यवृत्तित्वोपपादकत्वायोगात्। न हि कपिसंयोगतदभावावच्छेदकवृक्षमूलाग्रवत् व्यवस्थितदेशावच्छेदकाभावेऽपि यथाकथंचिदवच्छेदकभेदसद्भावमात्रेण परमाणुद्वयसंयोगस्याव्याप्यवृत्तित्वं\" घटत इति वक्तुं शक्यं। सर्वादिक्संयोगानामपि व्याप्यवृत्तित्वाविशेषे किं दिक्संयोगः परमाण्वंतरसंयोगावच्छेदकइति अत्रैव नियामकाभावेन सर्वदिक्संयोगानामपि तदवच्छेदकत्वप्राप्तौ अवच्छेकभेदाभावात्, यथाकथंचिदवच्छेदकभेदलाभेऽपि व्यवस्थितदेशत्वाभावे तयोरव्याप्यवृत्तित्वानुपपादकत्वाच्च। अन्यथा पृथिव्यास्संख्यावत्त्वे द्रव्यत्वमवच्छेदकं गंधवत्त्वे प्रथिवीत्वमित्याद्यवच्छेदकभेदसत्त्वेन संख्यादीनामव्याप्यवृत्तित्वव्यवहारप्रसंगात्। तस्माद्व्यणुकोत्पादकसंयोगनिर्वाहार्थं परमाणुष्ववयवरूपप्रदेशभेदोऽवश्यमभ्युपेयः। तथा त्र्यणुकोत्पादकद्व्यणुकत्रयसंयोगनिर्वाहार्थमपि सोऽभ्युपेयः। स हि कायपुस्तकसंयोगोहस्तपुस्तकसंयोगेनेव द्व्यणुकस्य द्व्यणुकांतरारंभकपरमाणुना सह संयोगे निर्वाह्यः। कारणाकारणसंयोगात् कार्याकार्यसंयोग इति त्वयाऽभ्युपगतत्वात्। तथा च द्व्यणुकारभंकपरमाणौ तदारंभकपरमाण्वंतरसंयोगे प्राक्सिद्धे स्थिते प्रदेशभेदं\" विना कथं त्र्यणुकोत्पत्तिसमये द्व्यणुकांतरसंयोगोऽपि स्यात्, मूर्तानां समानदेशताविरोधादेव। यदितु मूर्तत्वेपि परमाणुषु समानदेशताविरोधमर्यादा नेष्यते, तदा षण्णां परमाणूनां पिंडरूपं त्र्यणुकं परमाणुमात्रं भवेत्। तदाहुः- 'षट्केन युगपद्योगात् परमाणोष्षडंशता। षण्णां\" समानदेशत्वे पिंडस्स्यादणुमात्रक'इति। प्रागाद्यूर्ध्वाधारदेशवर्तिभिः षढ्भिः परमाणुभिः संबध्यमानोमध्यवस्थः परमाणुष्षडंशः प्राप्नोति। भिन्नदेशत्वात्संबन्धानां। अथ समानदेशास्सर्वे संबंधाः, तदा सर्वेषामेषां पिंडः परमाणुमात्रः प्राप्नोतीत्यर्थः। समानमिदं दूषणं\" द्व्यणुकेभ्यस्त्र्यणुकोत्पत्तावपि। तस्मात्द्व्यणुकत्र्यणुकादिजननतत्परिमाणातिशयसिध्यर्थं परमाणु ष़डं शत्वमनिच्छद्भिरपि परमाणुवादिभिरंगीकार्यः। ननु तदंगीकारे तत्तदंशानामपि उक्तन्यायेन सांशतायामनवस्था प्रसज्यते। तथाचानन्तावयवारब्धत्वाविशेषात् मेरुसर्षपयोस्तुल्यपरिमाणत्वप्रसंगः। अतस्सांशत्वमपि नांगीकारार्हमिति चेत्, तर्हि सांशत्वे त्वनवस्था निरंशत्वे द्व्यणुकोत्पत्त्याद्यनुपपत्तिरिति पक्षद्वेऽपि समापतद्दोषं\" परमाणुकारणवादव्यसनमेव त्यक्त्वासुखीभव। किं च परमाणूनां सांशत्वे नास्ति दोषः मेरुसिद्धार्थयोरनन्तावयवारब्धत्वेऽपि आनन्त्यविशेषात्परिमाणविशेषोपपत्तेः। न हि पाद्मकल्पात्पूर्वं वाराहकल्पात्परं पातालादूर्ध्वं रविमण्डलादधश्च अवच्छेद्यदेशानन्त्ययोर्द्रव्यत्वपृथिवीत्वादिपरापरजात्याधार व्यक्त्यानन्त्ययो र्मेरुमन्दरान्तर्गतपरमाण्वानन्त्ययोश्च न तारतम्यम्। यदि तु परमाणोस्सावयवतायामनित्यत्वापत्त्या स्वाभ्युपगतमूलकारणत्वासिद्धिप्रसंगात् सांशत्वं नेष्यते, तदा द्व्यणुकादिजननतत्प्रथिमानुपपत्तिरनिवार्या। तस्मादनवस्था। परमाण्वनित्यत्वद्व्यणुकादिजननतत्प्रथिमानुपपत्त्यान्यतरदूषणाक्रान्तः\" परमाणुकारणवाद एव हेयः। किं च प्रलये निश्चलेषु परमाणुषु सर्गाद्यकालद्व्यणुकारम्भकसंयोगोत्पादककर्मासम्भवेन तत्संयोगासम्भवादपि सहेयः। ननु 'अग्नेरूर्ध्वज्वलनं वायोस्तिर्यक्पवनं अणुमनसोश्चाद्यं कर्मेत्येतानि अदृष्टकारितानी'त्यभ्युपेयते। अतोऽदृष्टवशादुत्पन्नेन कर्मणा संयोगस्सम्भवतीति चेन्न। तददृष्टं यदि प्राणिषु समवेतं, यदि वा परमाणुषु, उभयथाऽपि तत्कर्म न भविष्यति। तस्य तत्कर्मकारणत्वे पूर्वकल्पोपार्जितस्य तस्य प्रलयेऽपि सत्त्वेन तदानीमपि ततस्तत्कर्मोत्पत्त्या जगत्कल्पनाप्रसंगात्। अथ 'विपाकादृष्टं कर्म कारणं\" कर्मेश्वररूपोभयविधजगत्कारणसाफल्यप्रति पादनार्थस्येश्वरः कारणं पुरुषकर्मसाफल्यदर्शना'दित्याक्षपाद सूत्रजातस्य व्याख्यानावसरे वार्तिककृता 'न ब्रूमः कर्मानपेक्ष ईश्वरः कारणमिति कर्म पुरुषस्य ईश्वरोऽनुगृह्णाति कोऽनुग्रहार्थः यद्यथाभूतं यस्य च यदा पाककालः तत्तदा तथा च विनियुक्त'मिति प्रतिपादनात् अतो नायं दोष इति चेन्न। हरीतक्यादिद्रव्यस्येव आत्मगुणस्यादृष्टस्य विपाकासम्भवात्। फलकालागमो विपाकः सतु सर्गाद्यकालागम एवेति चेन्न। अनन्तैः प्राणिभिरयुगपदनुष्ठितविधिधकर्मजनितादृष्टानां सर्गाद्यकालएव फलकालः, नतु ततः प्राग्द्विपरार्थात्मके प्रलये न कोपि क्षणइति कल्पनस्य अप्रामाणिकत्वात्। ननु सर्गकालरूपेऽहनि निरंतरगतागताखन्नानां\" प्रामिनां तत्समानपरिमाणं कालं शर्वरीरूपं कृत्वा तस्मिन् तान् महासुषुप्तिं प्रापय्य विशिश्रमयिषेरीश्वरस्य इच्छया प्रलयमध्ये समागतफलकालान्यपि कर्माणि प्रतिबद्धशक्तिकानि भवन्ति। अत एव ब्रह्महंतुस्तद्देहपातानन्तरं कल्पपर्यन्तं यातनानुभवः ततः परं सप्तसु जन्मसु क्षयरेगादितच्चिह्नानुवृत्तिरिति चोदितं फलं प्रलयाव्यवहितपूर्वकाले कृतब्रह्महननस्य पुंसः तद्देहपातानन्तरमेव न भवतीति चेन्न। त्वन्मते नित्यायाम् ईश्वरेच्छायाः प्रलयेपि सत्वात्। ममतु प्रलये प्राक्सिद्धानां प्राण्यदृष्टानामीश्वरस्येच्छांतराणांच सत्वेपि 'बहुस्यां प्रजायेय, तासां त्रिवृतं त्रिवृतमेकैकां करवाणि, नामरूपे व्याकरवाणी'ति तदानीन्तनसृष्टिसंकल्परूपाणां भाविनीनामीश्वरेच्छानाभावात् सर्गाभावः। एवं तर्हि यस्मिन् काले तथा सङ्कल्परूपेश्वेरच्छा भवीति त्वयेष्यते, तत्कालोपहितैव नित्येश्वरेच्छा मम परमाणुकर्मोत्पिपादयिषा भविष्यतीति चेत् उच्यते- मया कश्चित् तादृक्संकल्पकालः स्वमनीषिकाकल्पितो न परिगृह्यते, किन्तु 'सदेवसोम्येदमग्रआसी'दित्यादि श्रुतितदुपबृह्मणपुराणेतिहासादिप्रमाणक\" द्विपरार्धात्मकमहाशर्वर्यंतरकालः परिगृह्यते। न च तवेश्वरं तदीयसृष्ट्यादिव्यापारं च युक्तिभिरेव कल्पयितुमिच्छतः एतस्मिन् काले बहुभवनसंकल्पः ततोभूतानां क्रमेण सृष्टिः ततस्त्रिवृत्करणसंकल्पस्त्रिवृत्करणं च ततोनामरूपव्याकरणसंकल्पः तद्व्याकरणं चेत्यादिकं युक्तिपथत्वमवतरति। न हि रामचरितादिकं रामायणादिप्रतिपन्नं\" युक्तिभिः कल्पयितुं शक्यं। यद्यैश्वरे कालविशेषावच्छिन्नसृष्ट्यादिव्यापारे श्रुतिश्शरणीकरणीया, तदेश्वरेपि सैव शरणीकर्तुं युक्तेति यथाश्रुत्यनन्तकल्याणगुणाकरस्तदातदोदित्वरैस्सङ्कल्पविशेषैर्जगद्व्यापारलीलां कुर्वन्नेवेश्वरोऽभ्युपेयः, नतु श्रुतिषु स्वानभिमतांशं\" परित्यज्य नित्यज्ञानेच्छाप्रयत्नमात्रवान् स्वाभिमतसृष्टिव्यापारमात्रकर्ताऽभ्युपेयः। दूषितश्चानुमानिकेश्वरः शास्त्रयोनित्याधिकरणे। तेनापि तस्य परमाणुकर्मोत्पादनप्रक्रियया स्रष्टृत्वं त्वदभिमतं निरस्त्प्रायं। अतोऽप्रामाणिपरमाणुकारणवादाभ्युपगमादसमंजसं वैशेषिकमतं। तथा समवायाभ्युपगमादप्यसमंजसं। अयुतसिद्धेष्ववयविगुणक्रियाजातिषु अयुतसिध्युपपादनार्थं हि समवायोभ्युपगम्यते, तदा समवायस्यापि सम्बन्धातरमपेक्षणीयं। अयुतसिद्धिसाम्यात्। एवं तस्य तस्यापि सम्बन्धातरस्यायुतसिध्युपपादकं सम्बन्धातरमपेक्षणीयमित्यनवस्थानात्। समवयस्याभावादिवत् स्वरूपसम्बन्धइष्यत इति चेत्, अवयव्यादिष्वपि स एवास्तु। ननु अवयव्यागीनामनन्तत्वात् लाघवेन सर्वानुगतएकस्समवायः\" कल्प्यतइति चेन्न। एक्सय बहूनां च कल्प्यत्वे हि लाघवादेकस्य कल्पनं। इह बहूनां च कल्प्यत्वे हि लाघवादेकस्य कल्पनं। इह बहूनां\" क्लृप्तत्वात् किमर्थमेकस्यापि कल्पनं। ननु बहूनां क्लृप्तत्वेपि तेषु सम्बन्धत्वं कल्प्यं तत्तु नैकं कल्पयितुं शक्यं। अवयव्यादिस्वरूपानुगतैकसंन्बधत्वानिर्वचनात्। अतोनन्तसम्बधत्वकल्पनात् एकस्य समवायस्य तद्रतस्यैकस्य सम्बधत्वस्य च कल्पनं तत्तु नैकं कल्पयितुं शक्यं। अवयव्यादिस्वरूपानुगतैकसंबन्धत्वानिर्वचनात्। अतोनन्तसंबन्धत्वकल्पनात् एकस्य समवायस्य तद्रतस्यैकस्य सम्बधत्वस्य च कल्पनं लघ्विति चेन्न। अवयव्यादिषु तत्तदभावादिकं प्रति सम्बन्धत्वस्यापि क्लृप्तत्वात्, तेष्ववयवादिनिरूपितसम्बन्धत्वक्लृप्तिर्नास्तीति तान्यनंतानि कल्प्यानीतिचेन्न। निरूपकभेदेन सम्बन्धत्वभेदे समवायेपि तद्भेदेन तान्यनन्तानि कल्प्यानि समवायश्च कल्प्य इति समवायपक्ष एव गौरवापत्तेः। अवयवगुणक्रियाजातीस्तद्वतश्चायुतसिद्धत्वेन क्रोडीकृत्य अयुतसिद्धनिरूपितसम्बन्धत्वमेकमेव समवाये कल्प्यत इति चेन्न। एवं ताः क्रोडीकृत्य तेष्वेकसम्बन्धत्वकल्पनोपपत्तौ समवायकल्पन एव गौरवात्। किंच अवयवावयव्यादिषु समवायाभ्युपगमेऽपि स्वरूपसम्बन्धाभ्युपगमआवश्यकः। अन्यथा समवायविशेषेण अवयवावयव्यादिषु आधाराधेयव्यवस्थित्यभावप्रसंगात्। तस्मादवयवादिष्ववयव्यादीनिरूपितमाधारत्वरूपं स्वरूपसंबन्धत्वमेकं अवयव्यादिषु अवयवादिनिरूपितमाधेयत्वरूपं\" तदन्यदिति स्वरूपसम्बन्धद्वयेन विषयीभूतेन 'इह तंतुषु पट' इत्यादिप्रत्ययोनिर्वाह्यः। समवायेन तन्निर्वहणे वायौ रूपसमवायसत्वेन वायौ रूपमिति प्रतीत्यापत्तेः। अतस्समवायस्थलेऽपि स्वरूपसम्बन्धस्यावश्यकत्वे तेनैवाधाराधेयभावप्रतीतेः निर्वहणीयत्वे च किं\" समवायेन। एतेन यदुक्तं काणादसूत्रे- 'इहेति यतः कार्यकारणयोस्ससमवाय' इति तन्निरस्तं। इहप्रत्ययस्य सर्वत्राधाराधेयभावरूपस्वरूपसम्बन्धद्वयविषयत्वावश्यंभावेन तेनैव विशिष्टप्रत्ययचारितार्थ्यात्। स्यादेतत् इह सूत्रे वर्णितप्रत्ययनिर्वाहकत्वेन समवायसिद्धिरुक्तेति सत्यं- नतु तन्निर्वाहकत्वं\" विषयतया विवक्षितं। तन्मते समवायस्याप्रतयक्षत्वात्। किन्तु कारणतया अवयवक्रियादिविशिष्टबुद्धीनामनुगतं किञ्चित्कारणं यत्सिध्यति ससमवायइति। मैवं- अवयवादिविशिष्टबुद्धीनां स्वयमननुगतत्वेनानुगतकारणापेक्षाभावात् विशिष्टबुद्धिष्वतिप्रसंगात्। स्फुटतरविवेकरहितसम्बन्धिद्वयगोचरविशिष्टप्रत्यक्षत्वेनानतिप्रसक्तेनानुगमइति चेत् तर्हि स्फुटतरविवेकरहितत्वेनानुगतीकृताणामवयवावयव्यादीनामेव तत्र कारणत्वमस्तु कृतं समवायकल्पनया। अतिप्रसक्तंचेदमुक्तविशिष्टबुद्धित्वं\" अभावाधिकरणयोर्विशिष्टबुद्धौ, पीतं सुवर्णमिति तदुपष्टंभकयोर्विशिष्टबुद्धावपि। ननु दंडादिविशिष्टबुदधिसाधारण्येन प्रत्यक्षविशिष्टबुद्धिमात्रे अनुगतं कारणं कल्प्यमानं नित्यत्वादेकत्वाच्च सर्वत्र संभवन् समवायएवेति सिध्यति। विषयभावं विनापि सर्वासु तासु तस्य कारणत्वसंभवादिति चेन्न। संयोगस्यानुगतकारणस्यसंभवात्। संतिहि चाक्षुषादिविशिष्टप्रत्यक्षेषु तत्तद्द्रव्येन्द्रियसंयोगाः कारणत्वेन क्लृप्ताः। शब्दप्रत्यक्षत्वेप्यस्ति श्रोत्रमनस्संयोगः। तेषामेव संयोगत्वेनास्तु कारणता। किञ्च विशिष्टज्ञानत्वं विशेषणज्ञानकार्यतावच्छेदकं प्रत्यक्षत्वं इन्द्रियकार्यतावच्छेदकमिति अवच्छेदकान्तरोपपन्नकार्यताधिकरणवृत्तित्वात् नीलघटत्ववदर्थवशसंपन्नं विशिष्टप्रत्यक्षत्वं\" न कार्यतावच्छेदकमिति नतदवच्छेदेनानुगतकारणापेक्षास्ति। एतेन तन्त्वादिनाशे तन्निष्ठावयवगुणादिकं यन्नश्यति तत्र तन्निष्ठावयव्यादिनाशत्वस्याननुगमात्, तत्सम्बन्धिनाशत्वस्य तत्संयुक्ततृणादिनाशेऽतिप्रसक्तत्वात् तावदनुगतस्सम्बन्धः सिध्यन् समवायः पर्यवस्यदिति चेन्न। समवायांगीकारेऽपि तन्तुनाशे तन्तुसमवायवतामंशूनां नाशप्रसंगानिवारणात्। न च समवायवत्वे सत्याधेयत्वरूपसमवतत्वमवच्छेके निवेशनीयं, तथापि तंत्वाश्रिततृणादिनाशप्रसन्गतादवस्थ्यात्, समवायस्यैकत्वेन तन्तुसमवायस्य तृणेपि सत्त्वात्, अयुतसिद्धाधेयत्वस्यैव अक्लिष्टस्य क्लृप्तस्य कार्यतावच्छेदके निवेशयितुं युक्तत्वाच्च। नच तथासति तदयुतसिद्धाधेयस्य पटध्वंसादेर्नाशप्रसंगः। परपक्षेपि तन्तुसमवेतजात्यादिनाशप्रसंगतौल्यात्। तन्तुनाशे तत्समवेतकार्यनाश इति नियमश्चेत्तर्हि तन्नाशे तदयुतसिद्धाधेयस्य विनाशिनोनाशइति नियमोस्तु। नचध्वंसनाशेनापि किञ्चिदनिष्ठमापद्यते। प्रागभावध्वंसस्य घटस्येव तध्वंसस्यापि ध्वंसोपपत्तेः। घटतध्वंसयोरुभयोरपि प्रागमावप्रध्वंसत्वांगीकारेण प्रागभावानुन्मज्जनसमर्थने घटतध्वंसपरंपराया घटध्वंसत्वांगीकारेण घटानुन्मज्जनसमर्थनोपपत्तेः। तदेवं\" समवायासिद्धौ तद्धटितस्य समवायिकरणत्वस्यासिध्या त्र्यणुकद्व्यणुकसमवायिकारणत्वेन द्व्यणुकपरमाण्वनुमानं न प्रवर्ततइत्यतोप्यसमञ्जसः\" परमाणुकारणवादः। किञ्च समवायस्य नित्यत्वाभ्युपगमात् तदाश्रयाणामपि नित्यत्वमभ्युपगन्तव्यं। अन्यथा सम्बन्धिनाशे संयोगवत् समवायस्यापि नाशप्रसङ्गात्। अतस्समवायाश्रयतया त्र्यणुकस्यापि नित्यत्वं त्वया वक्तव्यं स्यादित्यतोपि तत्कारणतया द्व्यणुकाद्यनुमानासिद्धिः। यद्युच्येत सम्बन्धिनाशनाश्यत्वे संयोगत्वं प्रयोजकं। लाघवात्। न संबन्धत्वमुपाधित्वादिति, तदेत्थं लाघवमनुसरता जगन्मूलकारणानुमानेप्यैक्यलाघवमनुसरणीयमिति तेन ब्रह्मणः प्रधानस्य वा सिद्धेर्न तेन परमाणुसिद्धिः। नच कार्यद्रव्यस्यावयवसंयोगारभ्यत्वनियमस्य पटादिषु दृष्टत्वानैकस्माद्द्रव्योत्पत्तिस्संभवतीति लाघवमिहाकिंचित्करमिति वाच्यं। एकावयविरूपेण क्षीरेण दध्यारम्भे नियमभङ्गात् क्षीरारंभकावयवाः परस्परं संयुज्य पुनस्संयोगान्तरं\" लब्ध्वा दध्यारम्भत इति कल्पनायां प्रमाणाभावात् क्षीरनाशकारणानुपलब्धिवत् दध्युत्पत्तिवच्च तदुपपत्तिः न पयसः परिणामो गुणांतरप्रादुर्भावादित्याद्यक्षपादसूत्राणां\" प्रमाणमूलत्वाभावात् स्थितेऽपि द्रव्ये पार्थिवपरमाणूनामिव गुणांतरप्रादुर्भावोपपत्तेः। तन्तुसंयोगपटयोः कुविन्दव्यापारादिरूपसामग्यैक्येन समाकालोत्पत्तिकतया पटस्य तन्तुसंयोगारभ्यत्वासम्प्रतिपत्तेश्च। न च तन्तुसंयोगनाशे पटनाशदर्शनात् अकारणनाशेन अकार्यनाशासम्भवात् पटतन्तुसंयोगयोः कार्यकारणभावो वक्तव्य इति वाच्यम्। नाशयोरपि सामग्न्यैक्येन समकालत्वोपपत्तेः। किंच यदि जगन्मूलकारणं रूपादिमत्स्यात् तदा तत्र नित्यत्वनिरवयवत्वयोर्विपर्ययस्स्यात्। रूपादिमतामनित्यत्वसावयवत्वदर्शनादिति तर्कानुगृहीतेन त्र्यणुकमूलकारणं रूपादिरहितं\" नित्यत्वान्निरवयवत्वादित्यनुमानेन पराहतत्वादपि न रूपादिवत्परमाणुरूपकारणसिद्धिः। विपक्षे बाधकाभावात् व्याप्त्यसिध्या प्रशिथिलमूलस्तर्कइति चेत् त्र्यणुकं समवायिकारणारभ्यं महदारम्भकत्वादिति द्व्यणुकपरमाणुसाधकानुमानयोः को विपक्षबाधको दृष्टः। येन मदनुमानस्य दौर्बल्यं\" त्वदनुमानयोः प्राबल्यञ्च स्यात्। ननु त्र्यणुकसाधकानुमानेऽस्ति विपक्षबाधकतर्कः। तथा हि महत्त्वपरिमाणस्य जन्यत्वे महत्त्वावान्तरजातिरूपापकर्षमात्रं\" प्रयोजकम्। नतूत्कर्षापकर्षरूपतदवान्तरजातिद्वयं, गौरवात्। तथा च त्र्यणुकमहत्त्वस्य अपकृष्टमहत्त्वरूपतया जन्यत्वेन कारणापेक्षायां\" महत्त्वे स्वाश्रयसमवायिकारणगतसंख्यापरिमाणसंयोगविशेषाणामेव कारणत्वात् त्र्यणुकस्य समवायिकारणत्वमवश्यमभ्युपेयमिति, एवं तर्ह्यक्तरीत्यैव तर्कमूलव्याप्तावप्यस्ति विपक्षबाधकतर्कः। रूपादीनां जन्यत्वे रूपत्वादिकं प्रयोजकं अनुगतत्वाल्लघुत्वाच्च। न तु कार्यगतरूपत्वादिकम्। पार्थिवपरमाणुरूपाद्यननुगतत्वात् गुरुत्वाच्च। तथा च परमाणुषु रूपाङ्गीकारे अग्निसंयोगाजन्या रूपादयः स्वाश्रयकारणगतरूपादिजन्या इति त्वद्रीत्यैव जलपरमाणुगतरूपादीनां पार्थिवपरमाणुश्यामत्वस्य चोत्पत्तावपेक्षितानां रूपादीनामाश्रयत्वेन परमाणूनामवयवास्सिध्यन्तो न निवारयितुं शक्याः। सावयवत्त्वेचानित्यत्वमप्यनिवार्यमिति रूपादीनां जन्यत्वे रूपत्वादिकं प्रयोजकमित्येतत् त्वयाऽप्यवश्यमेष्टव्यम्। अन्यथा त्र्यणुककारणत्वेन अनुमीयमानेषु द्व्यणुकेषु रूपाद्यसिद्धिप्रसङ्गात्। तेषु रूपादिमत्त्वानुमाने हि रूपादीनां कारणगुणपूर्वकत्वनियममूलएवहि तत्र विपक्षबाधकतर्क एष्टव्यः। किञ्च महत्त्वस्य जन्यत्वे परिमामापकर्षः प्रयोजको युक्तः। अतएव आकाशादिगतपरममहत्वव्यावृत्तिसिद्धेः। नतु महत्वापकर्षः, विशेषरूपत्वात् दैर्घ्याननुगतत्वाच्च। तथा च यदि त्र्यणुकमृलकारणे अपकृष्टपरिमाणमभ्युपगम्येत तदा तस्य जन्यत्वेन कारणपरिमाणापेक्षया मूलकारणस्य सावयवत्वं प्रसज्येतेति तत्परिहाराय तस्मिन् परममहत्त्वमेवाभ्युपगन्तव्यम्। न च कार्यद्रव्यस्य स्वन्यूनपरिमाणद्रव्यारभ्यत्वनियमात् दीर्घैस्तंतुभिर्दृढतरावर्तितैस्तन्न्यूनदैर्घ्यस्य विशालैः पटैरावर्तितैस्तन्न्यूनवैपुल्यस्य च सूत्रस्यारम्भदर्शनात्। तस्माद्बलवत्प्रत्यनमानपराह्वतं रूपादिवज्जगन्मूलकारणानुमानम्। तथा यद्यनित्यत्वादिपरिहाराय परमाणूनां\" रूपादिशून्यत्वमुच्यते, तदा कार्यगुणानां कारणगुणपूर्वक्वनियमासिद्धिः। तत्सिद्धये रूपादिमत्वांगीकारे च अनित्यत्वाद्यापत्तिरिति उभयथाऽपि दुष्टः परमाणुकारणवाद इति असमञ्जसं वैशेषिकमतम्। अतस्सांख्यपक्षस्य श्रुतिन्यायविरुद्धस्यापि सत्कार्यवादादौ क्वचिदंशे वैदिकपरिग्रहोऽस्ति । वैशेषिकपक्षस्य तु केनाप्यंशेन अपरिग्रहादत्यन्तमनपैक्षैव कार्या॥ संग्रहकारिकाः॥ अल्पानां संयोगाद्विपुलस्योत्पत्तिरीक्षिता लोके। तस्मादणवः कारणमनवयवास्तेऽनवस्थितेश्शान्त्यै॥ तेषां प्रदेशभेदैस्संयोगे क्वानवस्थितेश्शान्तिः। नोचेत्तदयुतयोगोऽप्यस्तु प्रथिमा कथं कार्ये॥ समवायिकारणञ्च त्रसरेणोनैव षत्मनुमाचुम्। बहुबाधकसद्भावात् समवायस्यैव निष्प्रमाणत्वात्॥ तन्मूलकारणत्वस्य च रूपित्वादावनित्यतापत्तेः। रूपादिमतां लोके ह्यवयववत्वादिनित्यता दृष्टा॥ इति महद्दीर्घाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.2.2 महद्दीर्घाधिकरणम्\nकाणादपक्षस्य युक्तियुक्ततया आदरणीयत्वमिति पूर्वपक्षे प्राप्त उच्यते- महद्दीर्घवद्वेत्यादि। पारिमाण़्डल्यपरिमाणाश्रयेण परस्परयुक्तपरमाणुह्रस्वद्व्यणुकमुत्पद्यते। परस्परयुक्तोनाणुह्रस्वद्व्यणुकत्रयेण महद्दीर्घं त्र्यणुकमुत्पद्यत इत्यसमञ्जसप्रक्रियावदितरापि तत्प्रक्रिया असमञ्जसैव। किं तत्रारामञ्जस्यमितिचेत्-निष्प्रदेशे परमाणौ प्रादोशिकसंयोगासम्भवात् संयोगस्याव्याप्यवृत्तित्वनियमात् परस्परासंयुक्तप्रदेशभेदाभावेन ततोऽधिक परिमाणकार्यानुत्पत्तिप्रसङ्गात्।।।।उभयथाऽपि न कर्मातस्तदभावः।। परमाणुष्वाद्यं कर्मादृष्टकारितमिति तैरभ्युपगम्यते। तत्र नपरमाणुसमवेतमदृष्टं क्रियाहेतुः। अचेतनस्यादृष्टानाधारत्वात्। नाप्यात्मगतं क्रियाहेतुः। व्यधिकरणत्वात्, अतोऽदृष्टकारितकर्मणा परमाणुद्वयसंयोग इति तत्प्रक्रिया नयुक्ता।।।।समवायाभ्युपगमाच्च साम्यादनवस्थितेः।। जातिगुणादिविशिष्टप्रतीतिनिर्वाहकतया समवायाभ्युपगमे तन्तुषु पटस्समवेतइति समवायिविशिष्टप्रतीतिनिर्वाहकतासामान्येन सम्बन्धान्तरस्यावश्यकता। तत्रापि सम्बन्धान्तराभ्युपगमे अनवस्था स्यात्।।।।नित्यमेवच भावात्।। समवायलक्षणसम्बन्धस्य च नित्यं सत्त्वात् सम्बन्धिनोऽपि नित्य सत्त्वावश्यम्भावेन जगतो नित्यत्वमेव स्यात्।।।।रूपादिमत्त्वाच्च विपर्ययो दर्शनात्।। रूपादिमत्त्वाच्च परमाणोस्तदभिमतनित्यत्वानिरवयवत्वादिव्यतिरेकः प्रसज्यते। लोके रूपादिमतामनित्यत्वदर्शनात्।।नन्वेतद्दोषशान्तये रूपादिशून्या एव परमाणवस्सन्तु तत्राह- ।।उभयथाच दोषात्।। कारणगुणपूर्वकत्वात्त्वन्मते कार्यगुणानां पृथिव्यादिनामपि रूपादि शून्यत्वप्रसङ्गः।।।।अपरिग्रहाच्चात्यंतमनपेक्षा।। वैदिकपरिग्रहशून्यत्वाच्च तत्पक्षस्य निश्रेयसार्थिभिस्तत्पक्षेऽनपेक्षैव कार्या। अत एव कणादादयोऽर्धवैनाशिका इति हि शिष्टगोष्ठीव्यवहारः। तार्किकाहि - जाठराग्निना पच्यमानानां भुक्तपीताहारौषधरसद्रव्यरूपाणामवयवानां\" प्रतिक्षणमुपचयापचयवैषम्यादवयवि शरीरमपि प्रतिक्षणमुचयापचयवदन्यदन्यद्भवति। यद्यपि शरीरस्य प्रतिकलमपचयापचयदर्शनं\" नास्ति, तथाऽपि वर्षधारानिपातैस्तटाकजलस्येव घटीयंत्रोत्क्षेपणैः कूपजलस्येवचान्ते तद्दर्शनात् यौक्तिकं प्रतिक्षणं किंचित्किंचिदुपचयापचयज्ञानमस्त्येव। चन्द्रतारकादीनां मुहूर्तादिकालव्यवधानेन बहुळदेशान्तरप्राप्तिदर्शनात् प्रतिक्षणं स्वदेशान्तरप्राप्तिज्ञानवदित्यभ्युपगच्छन्ति।एवं प्रतिक्षणमवश्यम्भाविभिः\" खननपूरणादिभिर्गोळस्य नदीजलसंसर्गशीकरोत्पतनैस्समुद्रस्य च उपचयापचयवतः क्षणिकत्वमभ्युपगच्छन्ति। अतस्ते अर्धवैनाशिकाः। बौद्धास्तु सर्वस्य प्रपञ्चस्य क्षणिकत्वमभ्युपगच्छंतस्सर्व वैनाशिका इतिहि वैदिकानां व्यवहारः। ।।इति महद्दीर्घाधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.2.2 महद्दीर्घाधिकरणम्\nदूष्य समुच्चयोऽभिप्रेत इति - गगननित्यत्वादि दूष्यसमुच्चयोऽभिप्रेत इत्यथर्ः । महद्दीर्घशब्दौ भावप्रधानाविति । ननु भावप्राधान्यानाश्रयणेऽपि पदार्थतायच्छेदकभेदादेव द्वन्द्वोस्त्विति चेन्न, पदार्थभेदं विना पदार्थतावच्छेदकभेदमात्रेण द्वन्द्वस्य भाष्यकृता निराकृतत्वात् \"चार्थे द्वन्द्व' इति सूत्रैर्भाष्यकृता याज्ञीयकश्चायं वैयाकरणश्चेत्यादिषु पदार्थतावच्छेदकभेदाद्दून्द्वमाशंक्य \"शेषो बहुब्रीहि' रिति सूत्रात् शेष इत्यस्यानुवृत्तेः तस्य समानाधिकरणसमासविषयत्वेन शेषत्वाभावात् तदप्राप्तेरुपपादितत्वात्, सत्यपि पदार्थतावच्छेदकभेदेन द्वन्द्वसमासे महद्दीर्घशब्दयोः समानाधिकरणत्वेनाप्रसक्त्तेरनिवार्यत्वाच्चाऽतो भावप्रधान एवायं निर्देश इति भावः । ननु महद्दीर्घशब्दाभ्यां महत्वदीर्घत्वयोर्विवक्षितत्वे ह्रस्वपरिमण्डलशब्दावपि भावप्रधानौ स्याताम् ततश्च ह्रस्वपरिमण्डलाभ्यां महत्वाणुत्वोपपत्तिवदित्यर्थः स्यात्, न चेत्थं वैशेषिकैरभ्युपगम्यते कारणबहुत्वात् कारणमहत्वात् प्रचयविशेषाच्च महत्' इति काणादसूत्रे महत्वकारणानां परिगणितत्वादित्याशंक्याह - एवं भावप्रधानाभ्यामिति । अत्र कारणद्वयोपादानमिति ननु निरवयवात् परमाणोद्वर्यणुकोत्पत्तिवादेऽनुपपत्तिसत्वेन परमाणोर्द्व्यणुकोत्पत्तिवद् अन्यत् तदभ्युपगतं सर्वमसमञ्जसमित्येतावति वक्त्तव्ये ह्रस्वाद् द्वयणुकात् महद्दीर्घत्र्यणुकोत्पत्तिः किमिति दृष्टान्तीक्रियते तत्रानुपपत्त्यभावादिति चेन्न, द्वयणुकात्परस्परसंयोगे तदवयवानामति संयोगावश्यम्भावेन षण्णामपि परमाणूनाम् एकपरमाणुमात्रपरमाणत्वापत्तेरिति दूषणस्य द्व्यणुकात् ह्स्वात् महदीर्घत्र्यणुकोत्पत्तिसत्वेन तस्यापि दृष्टान्तीकरणीयत्वादिति दृष्टव्यम् ॥ 10 ॥सिद्धेऽपीश्वर इति - अयम्भावः तत्पक्षे हि प्रलये सृष्ट्यभावः कस्य कारणस्य कैवल्येनोपपादनीयः,न तावददृष्टस्य, प्रलयेऽपि तस्य सत्वात्, नाप्यदृष्टविपाकस्य,तत्पक्षे फलकालागमस्य वा प्रतिबन्धककर्माभावसाहित्यस्य वा विपाकशब्दार्थत्वात्, तस्य सर्गकाल इव मलयकालेऽपि अनन्तप्राणिगतानन्तकर्ममद्ये केषु च कर्मस्ववर्जनीयत्वात् नापीश्वरसिसृक्षाया नित्यसर्वविषयायाः तदिच्छायाः कदापि सिसृक्षारूपत्वानपायात् सृष्ट्युपयोग्यदृष्टविपाकोपाधानरूपपारिभापिकसिसृक्षात्वस्यापि प्रलयसाधारणत्वात् ; न च प्रलयकाल एव प्रतिबन्धक इति वाच्यम्, प्रलय एव न सम्भवतीति वदन्तम्प्रति प्रलयाधारकालस्य सृष्टिप्रतिबन्धकत्वोक्त्तेरसंगतत्वात् ; न च कल्पावसानप्रभृतिद्विपरार्द्धकालः पूर्वसर्गकालसमानपरिमाणः प्रतिबन्धक इति वाच्यम्, सिद्धान्त इव क्षणलवनिमेषादिलक्षणस्वाभाविककालपरिणतिविशेषानभ्युपगमात् ; सूर्यगतिलक्षणकालोपाध्यभावेन च एतावान्कालो द्विपरार्द्धकाल इति वक्त्तुमशक्यत्वात् । सिद्धान्ते तु यथाशास्त्रं स्वाभाविकानां कालपरिणतिविशेषाणां क्षणलवादिभेदानां द्विपरार्धकालं जगत्सृजानीति, ततो द्विपरार्द्धकालं निरन्तरगतास्विन्नं जगद्विश्रमयानीत्येवंलक्षणसिसृक्षा सञ्जिहीर्पालक्षणेश्वरेच्छापरिणामविशेषस्य चाभ्युपगमान्नानुपपत्तिरिति ॥ 11 ॥ननु समवायापलापे संयोगस्याप्यपलापः किन्न स्यादित्याशंक्याह - संयोगस्त्विति । धर्मिकल्पनातो वरमिति । अत्र कलृप्तम् समवायं परिकल्प्य तस्य च सम्बन्धत्वकल्पनापेक्षायाः कलृप्तानापेवायुतसिद्धस्वरूपाणां सम्बन्धमात्रत्वकल्पनमेव लध्वित्यर्थः । ननु समवायपक्षे समवामस्वतूपं तद्गतं सम्बन्धत्वञ्चेति द्वयमेव कल्पनीयम्, स्वरूपसम्बन्धपक्षे तु अवयवावयविगुणाद्यनुगतस्य एकस्य सम्बन्दत्वस्याप्तवाद् अनन्तानि सम्बन्धत्वानि कल्पनीयानि इत्यस्ति, समवायकल्पने लाघवम्, नचाययवादिस्वरूपेषु तत्तदभावादिकं प्रति सम्बन्धत्वमपि कलृप्तमेवेति वाच्यम् । अभावादिनिरूपितासम्बन्धत्वस्यावयवादिषु कलृप्तत्वेऽपि अवयवादिनिरूपितसम्बन्धत्वस्य कलृप्तवादिति चेत्, तर्हि समवायेऽपि तत्तन्निरूपकभेदेन सम्बन्धत्वस्यापि भिन्नतया अनन्यस्यापि कल्पनाप्रसंगात्, ननु तन्तुनाशे तन्तनिष्ठमवयाविगुणक्रियादिकं नश्यति, नतु तन्तुनिष्ठमपि तृणाति, अत्र विनिगमकापेक्षायां तन्तुसमवेतनाशत्वमेव प्रयोज्यमिति समवायः स्वीकार्य इति चेत् न, तन्तुनाशे तन्त्वयुतसिद्धाधेयनाश इत्युपपत्तेः ; न चैवं तन्त्वयुतिेसद्धस्य पटध्वंसस्यापि नाशप्रसंग इति वाच्यम् तर्हि त्वत्पक्षेऽपि तन्तुसमवेतजात्यादिनाशप्रसंगात् यदि तु समवेतानित्यनाशत्वं प्रयोज्यं तर्हि ममापि तुल्यम्, ध्वंसस्य नित्यत्वादित्यलमतिचर्चया ।स्वरूपाभावादनित्यत्वमिति - समवायनित्यलवादिमते घटगतरूपस्य लागे घटमतसमवायस्थ नित्यतया नाशभावेऽपि रूपनिरूपिरसम्बन्धत्वन्नास्तीति वक्त्तव्यम्, यदि च रूपनिरूपितसम्बन्धत्वमपि समवायस्य स्वरूपमेव स्यात् तर्हि रूपनिरूपितसमवायत्वापायो नाम समवायापाय इत्येव पर्यवसन्नमिति तस्यानित्यत्वं स्यादित्यर्थः ॥ 13 ॥is not available.is not available.गन्धरसरूपस्पर्शगुणेति - गन्वरसरूपस्पर्शा गुणा यस्या सा गन्धरसरूपस्पर्शगुणा ॥ 16 ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.2.2 महद्दीर्घाधिकरणम्\nஅனுமானத்தால் சித்திப்பது ப்ரதானம்போல் பரமாணுவும் ஆதலின், நிரீச்வரஸாங்க்யன் ஏற்ற ப்ரதான காரணத்வத்தைக் கண்டித்தபின் காணாதர் ஏற்ற பரமாணுகாரணவாதத்தை நிரஸனம் செய்கிறார் என்பது ஸங்கதி, ஸேச்வர ஸாங்க்யன் நிராகரிக்க வேண்டாதவன், யோகமதமும் மிக்க விரோதமில்லாமையால் கண்டிக்கவேண்டியதில்லை. பரமாணுகாரணவா யான பௌத்தனும் ப்ரதான காரணவாதியான பாசுபதனும் வேதத்தை நம்பாதவர்கள்; ஆதலின், ஸாங்க்யர், வைசேஷிகர்களுக்குப் பின்னர். கண்டிக்கத்தக்கவர். காணாதர் கூறும் பரமாணுகாரணவாதம் சரியானதா இல்லையா என்று சம்சயம். பூர்வபக்ஷீ-அந்தவாதம் சரியானதே யென்பதற்குக் காரணம் நூல் முதலிய அவயவங்களின் சேர்க்கையாலே துணி முதலிய அவயவிகள் உண்டாகக் காண்பதால் அவயவங்களின் சிறுமை பெருமைகளுக்கேற்ப கடுகிற்கும் மலைக்கும் வேறுபாடு காணப்படுவதாலே அந்த அவயவங்களின் சிறுமைக்கு எல்லையான பரமாணுவே காரணமென்பதாம். இதனைக் கண்டிக்கிறார். (1)\nஇதில் 'வா' என்பது 'ச' என்ற பொருளில் உள்ளது. 'அஸ- மஞ்ஜஸம்' என்று வருவித்துக்கொள்ளவேண்டும். ஹ்ரஸ்வ பரிமண்டலாப்யாம். -மஹத்ர்தீக்கவத் த்வ்யணுகம்போல, பரமாணுக்களால் த்வ்யணுகம், த்வயணுகங்களால் த்ரயணுகம், இவற்றின் உற்பத்தி எவ்வாறு பொருந்தாததோ, அவ்வாறே, அவர்கள் கூறியுள்ள எல்லா விஷயங்களும், அநவஸ்தை முதலிய தோஷங்களால் பொருந்தாதவையே என்று கருத்து. எப்படியென்றால் நூல் முதலிய அவயவங்கள் நான்குபக்கம் - நான்கு திசை களிலும் மேலும் கீழுமென்று ஆறுபக்கங்களுடன் சேர்ந்தே (ஒன்றோடொன்று ) அளவில் பெரிய கார்யப்பொருளை துணி முதலிய அவயவியைப்படைக் கின்றன. அதேபோல் பரமாணுக்களும் ஆறுபக்கங்கள் சேர்ந்தே (ஒன்றோ டொன்று) தவ்யணுகம் முதலியகார்யங்களை நிறைவேற்றும் (உண்டாக்கும்) என்று சொல்லவேண்டும். அந்த பக்கங்கள் - அவயவங்களையுடைய வற்றிற்கே கூடுமாதலின், பரமாணுக்களும் ஸாவயவங்களாகவே இருக்க வேண்டுமென்று ஏற்க நேரிடும். இப்படியேற்றால், முடிவேயில்லாமல் அநவஸ்தைவரும். எந்தச் சிறு அவயவத்திற்கும் ஓர் அவயவம் உண்டென்று ஏற்கவேண்டிவரும் என்பதால் உன் இஷ்டம், நிறைவேறாது. (2)\nமற்றும் எது அஸமஞ்ஜஸம் என்ற வினாவிற்கு விடைதருகிறார் இந்த சூத்ரத்தில். த்வ்யணுகத்தைப்படைக்கப் பரமாணு செய்யும் முதல் செயல் ஓர் அத்ருஷ்டத்தால் (புண்யத்தால்) செய்விக்கப்படுகிறது என்று ஒப்புக் கொள்கின்றனர். அந்த அத்ருஷ்டம் அணுவில் உள்ளதா? அன்றி ஜீவனிடம் உள்ளதா - இரண்டிடங்களிலும் அது பொருந்தாது.  பரமாணுக்கள் சேருவதற்கான கர்மா (அத்ருஷ்டம்) ஈரிடங்களிலும் உள்ளதாகாது. அத்ருஷ்டம் ஜீவனின் கர்மாவால் உண்டாவதாதலின், பரமாணுவில் அது வராது. அதில் உண்டென்று ஏற்றால் எப்பொழுதும் ஸ்ருஷ்டி நடந்து கொண்டேயிருக்க வேண்டும். ஜீவனிடம் உள்ளதாக ஏற்றுக்கொண்டால் அத்ருஷ்டம் வெவ்வேறு இடத்திலிருப்பதால், பரமாணுவில் கர்மாவை, உற்பத்தி செய்யவியலாது, அத்ருஷ்டமுள்ள ஆத்மாவின் சேர்க்கையால்\" பரமாணுவில் கர்மா உத்பத்தியாகிறதென்றால், அந்த ஸம்யோகம் நித்யமாகை யாலும், எப்போதும் ஸ்ருஷ்டியை ஏற்கநேரிடும். ஆகவே, அதனையேற்க முடியாது. ஏதோ ஒரு சமயத்தில் கர்மா இல்லாமையால் கார்யமான பரமாணுக்களின் சேர்க்கையுமில்லை. ஆகவே பரமாணுச்சேர்க்கை த்வ்யணுகத்திறகுக் காரணமென்பது அஸமஞ்ஜஸம்.(3) \nகணாதமதம் ஸமவாயம் என்ற சம்பந்தத்தை ஏற்றுக்கொள்வதாலும் அஸமஞ்ஜஸம். ஏனெனில், ஸாமயாத=ஜாதிக்கும், வ்யக்திகளுக்கும் குணங் களுக்கும் - த்ரவ்யங்களுக்கும் இடையே விட்டுப்பிரிக்கமுடியாத நிலைக்கு (அப்ருதக்ஸித்தி) ஹேதுவாக ஸமவாயம் என்ற ஸம்பந்தம் அங்கீகரிக்கப்பட்டுள்ளது. அதேபோல், அந்த ஸமவாயத்திற்கும் ஜாதி முதலியவற்றிற்கும் இடையே அதே அப்ருக்ஸித்திக்கு ஹேதுவாக. ஒன்று தேவைப்படுகிறது, அங்கோர் ஸமவாயம் ஏற்கவேண்டும். இப்படி வ்ய,வஸ்தையே முடிவேயில்லாமலும் போகும். அதற்காக வேறொரு. ஸம்பந்தத்தை ஏற்காடி: ல் ஸ்வாப்ருதகஸித்தி நிர்வாஹகத்வம் (தன்னை விட்டுப் பிரியாமையைத்தானே ஜாத்யா,திகள் நிர்வஹிப்பவையென்று ஏற்றுக் கொண்டால் போதும். ஸமவாயமெனத்தனி ஸம்பந்தமேற்பது அஸமஞ்ஜஸ மங்கும்.(4)\nஸமவாய ஸம்பந்தம் நித்யமாயிருப்பதாக ஒப்புக் கொள்வதால் ஸம்பந்திகளும் நித்தியமென்று ஏற்கவேண்டிவரும். ஆகஸமவாயத்தின் ஸம்பந்திகளான ஜாதிவ்யக்த்யாதிகளும், த்ரவ்யகுணாதிகளும், அவயவா வயவிகளும் நித்தியமானவை என்று ஏற்படுவதால் ஒன்றுக்கும் கார்ய காரண பாவமே சித்திக்காது. (5)\nபரமாணுக்களுக்கு ரூபாதிகள் உண்டென ஏற்றுக் கொள்வதாலும்,. வியர்யய: - நித்யத்வம், நிரவயவத்வம் முதலியவற்றிற்கு முரண் ஏற்பட்டுவிடும். தர்சனாத்- ரூபாதிகளைக் கொண்ட குடம் முதலியவை அநித்யமாயும், ஸாவயமாயும் காணப்படுவதாலும் காண்பதற்கு ஏற்றபடியே கல்பிப்பதாலும், பரமாணுக்களுக்கு அவர்கள் கூறும் நித்யத்வமும் நிரவயவத்வமும் பொருந்தாது என்பதாம். (6)\nபரமாணுக்களுக்கு அநித்யத்வாதிகள் வந்துவிடுமேயென்று பயந்து ரூபாதிகளில்லையென்று ஒப்புக்கொண்டால், கார்யத்தின் குணங்களுக்குக் காரண குணம்மூலமென்ற நியமம் சித்திக்காது. அது சித்திக்கவேண்டி பரமாணுக்களுக்கு ரூபாதிகளை ஒப்புக்கொண்டால் அநித்யம் முதலியன வந்து சேரும். ஆகவே இருவழிகளிலும் அஸமஞ்ஜஸமாகும். (7)\nகாபில மதத்தில் ச்ருதி நியாய விரோதமிருந்தாலும் ஸத்கார்யவாதி களான வைதிகர்கள் அதனை ஏற்றுக்கொண்டுள்ளனர். காணாத மதத்திலோ ஒரு அம்சத்தையும் வைதிகர்கள் ஏற்காமையால் அனுபபத்தியாலும், க்ஷேமார்த் திகளால் அடியோடு ஏற்கக்கூடாததாகும். (8)"
                            }
                        ]
                    },
                    {
                        "verse_number": 13,
                        "original_text": "Adhikarana 2.2.3 समुदायाधिकरणम्\nसमुदाय उभयहेतुकेऽपि तदप्राप्तिः॥2.2.17॥\nइतरेतरप्रत्ययत्वादुपपन्नमिति चेन्न संघातभावानिमित्तत्वात्॥2.2.18॥\nउत्तरोत्पादे च पूर्वनिरोधात्॥2.2.19॥\nअसति प्रतिज्ञोपरोधो यौगपद्यमन्यथा॥2.2.20॥\nप्रतिसंख्याऽप्रतिसंख्यानिरोधाऽप्राप्तिरविच्छेदात्॥2.2.21॥\nउभयथा च दोषात्॥2.2.22॥\nआकाशे चाविशेषात्॥2.2.23॥\nअनुस्मृतेश्च॥2.2.24॥\nनासतोऽदृष्टत्वात्॥2.2.25॥\nउदासीनानामपि चैवं सिद्धिः॥2.2.26॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.2.3 समुदायाधिकरणम्\nपरमाणुकारणवादिनो वैशेषिका निरस्ताः; सौगताश्च जगतः परमाणुकारणत्वम भ्युपगच्छन्तीत्यनन्तरं तन्मतेऽपि जगदुत्पत्तितद्वयवहारादिकं नोपपद्यत इत्युच्यते \"ते चतुर्विधाः, केचित्पार्थिवाप्यतैजसवायवीयपरमाणुसङ्घातरूपान् भृतभौतिकान् वाह्यांश्चित्तचैत्तरूपाश्चाभ्यन्तरानथान् प्रत्यक्षानुमानसिद्धानभ्युपयन्ति। अन्ये तु - बाह्यार्थान् सर्वान् पृथिव्यादीन् विज्ञानानुमेयान् वदन्ति। अपरे तु - अर्थशून्यं विज्ञानमेव परमाथसत्, बाह्यार्थास्तु स्वाप्रार्थकल्पा इत्याहुः। त्रयोऽप्येते स्वाभ्युपगतं वस्तु क्षणिकमाचक्षते, उक्रभूतभौतिकचित्तचैत्तव्यतिरिक्त्तमात्माकाशादिकं स्वरूपेणैव नानुमन्वते। अन्ये तु - सर्वशून्यत्वमेव संगिरन्ते, तत्र ये बाह्यार्थास्तित्ववादिनस्ते तावन्निरस्यन्ते, ते चैवं मन्यन्ते, रूपरसस्पर्शगन्धस्वभावाः पार्थिवाः परमाणवः, रूपरसस्पर्शस्वभावाश्चाप्याः, रूपरसस्पर्शस्वभावास्तैजसाः, स्पर्शस्वभावाश्च वायवीयाः, पृथिव्यप्तेजावायुरूपेण संहन्यन्ते, तेभ्यश्च पृथिव्यादिभ्यः शरीरेन्द्रियविषयरूपसङ्घाता भवन्ति, तत्र च शरीरान्तर्वर्तिग्राहकाभिमानारूढो विज्ञानसन्तान एवात्मत्वेनावतिष्ठत्ते, तत एव सर्वो लौकिकव्यवहारः प्रवर्तत इति। तत्राभिधीयते समुदाये उभयहेतुकेपि तदमाप्तिः योऽयमगुहेतुकः पृथिव्यादिभूतात्मकः समुदायः यश्च पृथिव्यादिहेतुकः शरीरेन्द्रियविषयरूपसमुदायस्तस्मिन्नुभयहेतुकेऽपि समुदाये तत्प्राप्तिर्नापपद्यते, जगदात्मकसमुदायोत्पत्तिर्नोपपद्यत इत्यर्थः परमाणूनां पृथिव्यादिभूतानां च क्षणिकत्वाभ्युपगमात् क्षणध्वंसिनः परमाणवो भूतानि च कदा संहतौ व्याप्रियन्ते, कदा संहन्यन्ते, कदा विज्ञानविषयभूताः, कदा च हानोपादानादिव्यवहारास्पदतां भजन्ते। को वा विज्ञानात्मा, कं च विषयं स्पृशति, कश्च विज्ञानात्मा कमर्थ कदा वेदयते, कं वा विदितमर्थ कश्च कदोपादत्ते, सप्रष्टा हि नष्टः स्प्रष्टश्च नष्टः, तथा वेदिता विदितश्च नष्टः कथं चान्येन स्पृष्टमन्यो वेदयते, कथं चान्येन विदितमर्थमन्य उपादत्ते। सन्तानानामेकत्वेऽपि सन्तानिभ्यस्तेषां वस्तुतो वस्त्वन्तरत्वानभ्युपगमान्न तन्निबन्धनं व्यवहारादिकमुपपद्यते अहमर्थ एवात्मा, स च ज्ञातैवेति चोपपादितं पुरस्तात्॥17॥\nअविद्यादीनामितरेतरहेतुत्वेनोपपन्नं सङ्घातभावादिकमिति चेत्, एतदुकं भवति, यद्यपि क्षणिकास्सर्वे भावा स्तथाऽप्यविद्ययैतत्सर्वमुपपद्यते। अविद्या हि नाम विपरीतबुद्धिः। क्षणिकादिषु स्थिरत्वादिगोचरा तया संस्काराख्या रागद्वेषादयो जायन्ते, ततश्चित्ताभिज्वलनरूपं विज्ञानं, ततश्च नामाख्याश्चित्तचैत्ताः, पृथिव्यादिकं च रूपिद्रव्यम्। ततः षडायतनाख्यमिन्द्रियषटम्,ततः स्पर्शाख्यः कायः, ततो वेदनादय ततश्च पुनरप्यविद्यादया यथोक्त्ता इत्यनादिरियमविद्यादिकाऽन्योन्यमूला चक्रपरिवृत्तिः। एरच्च सर्वं प्रथिव्यादिभूतभौतिकसङ्घातमन्तरेण नोपपद्यते, अतः सङ्घातभावादिकमुपपन्नमिति। तत्रोत्तरं - न सङ्घातभावानिमित्तत्वादिति। नैतदुपपद्यते, एषामाविद्यदीनां पृथिव्यादिभूतभौतिकसंघातभावं प्रत्यनिमित्तत्वात्। न खलु अस्थिरादिषु स्थिरत्वादिबुद्ध्या त्मिकाऽविद्या तन्निमित्ता रागद्वेषादयो वाऽर्थान्तरस्य क्षणिकस्य संहतिहेतुतां प्रतिपद्यन्ते। शुक्त्तिकारजतादिबुद्धिर्हि न शुक्त्तयाद्यर्थसंहतिहेतुर्भवति। किञ्च यस्य क्षणिके स्थिरत्वबुद्धिः स तदैव नष्ट इति कस्य रागादय उत्पद्यन्ते, संस्काराश्रयं स्थिरमेकद्रव्यमनभ्युपगच्छतां संस्कारानुवृत्तिरपि न शकें कपयितुम्॥ 18॥\nइतश्च क्षणिकत्वपक्षे जगदुत्पत्तिर्नोपपद्यते; उत्तरक्षणोत्पत्तिवेलायां पूर्वक्षणस्य विनष्टत्वात् तस्योत्तरक्षणं प्रति हेतुत्वानुपपत्तेः, अभावस्य हेतुत्वे सर्वं सर्वत्र सर्वदोत्पद्यत। अथ पूवक्षणवर्तित्वमेव हेतुत्वमित्युच्यते, एवं तर्हि कश्चिदेव घटक्षणस्तदुत्तरकालभाविनां सर्वेपामेव गोमहिपाश्वकुड्य पापाणादीनां त्रैलोक्यवर्तिनां हेतुः स्यात्। अथैकजातीयस्यैव पूर्वक्षणवर्त्तिनो हेतुत्वमिष्यते, तथाऽपि सर्वदेशवर्त्तिनामुत्तरक्षणभाविनां घटानामेक एव पूर्वक्षणवर्ती घटो हेतुः स्यात्। अथैकस्यैव हेतुरेक इति मनुषे, तथाऽपि कस्यैकस्य को हेतुरिति न ज्ञायते। अथ यस्मिन्देशे यो घटक्षणः स्थितस्तद्देशसम्बन्धिन एवोत्तरघटक्षणस्य स हेतुरिति, किं देशस्य स्थिरत्वं मनुषे; किञ्च चक्षुरादि संप्रयुक्त्तस्यार्थस्य ज्ञानोत्पत्ति काले अनवस्थितत्वात् न कस्याचिदर्थस्य ज्ञानविषयत्वं सम्भवति॥ 19॥ \nअसत्यपि हेतौ कार्य्यमुत्पद्यते चेत् - सर्वं सर्वदात्पद्येतेत्युक्त्तम्। न केवलमुत्पत्तिविरोध एव, प्रतिज्ञा च भवतामपरुध्येत। अधिपतिसहकार्यालम्बनसमनन्तरप्रत्ययाशचत्वारो विज्ञानोत्पत्तौ हेतवः इति वः प्रतिज्ञा अधिपतिरिन्द्रियम्। अथ प्रतिज्ञानुपरोधाय घटक्षणेस्थित एव घटक्षणान्तरोत्पत्तिरिष्यते तथा च सति द्वयोः कार्यकारणयोर्घटक्षणयोर्यौगपद्येनापलब्धिः प्रसज्येत। न च तथोपलभ्यते, क्षणिकत्वप्रतिज्ञा चैवं हीयेत। क्षणिकत्वं स्थितमेवेति चेत् - इन्द्रियसम्बन्धज्ञानयोर्यौगपद्यं प्रसज्येत॥ 20॥\nएवं तावदसत उत्पत्तिर्निरस्ता; सतो निरन्वयविनाशोऽपि नापपद्यत इत्युच्यते; क्षणिकत्ववादिभिर्मुद्गराभिधाताद्यन्नतरभावितयोपलब्धियोग्यः सदृशसन्तानावसानरूपः स्थूलो यः, सदृशसन्ताने प्रतिक्षणभावी चोपलब्ध्यनर्हः सूक्ष्मश्च या ेनिरन्वयो विनाशः प्रतिसंख्यानिरोधाप्रतिसंख्यनिरोधशब्दाभ्यामभिधीयेते, तो न सम्भवत इत्यर्थ ः। कुतः? अविच्छेदात् सतो निरन्वयविच्छेदासम्भवात्। असम्भवश्च सत उत्पत्तिविनाशौ नामावस्थान्तरापत्तिरेव; अवस्थायोगि तु द्रव्यमेकमेव स्थिरमिति कारणादनन्यत्वं कार्यस्योपपादयद्भिरस्माभिः \"तदनन्यत्वम्\" इत्यत्र प्रतिपादितः। निर्वाणस्य दीपस्य निरन्वयविनाशदर्शनादन्यत्रापि विनाशो निरन्वयोऽनुमीयत इति चेन्न, घटशरावादौ मृदादिद्रव्यानुवृत्त्युपलब्ध्या सतो द्रव्यस्यावस्थान्तरापत्तिरेव विनाश इति निश्चिते सति प्रदीपादौ सूक्ष्मदशापत्त्याऽप्यनुपलम्भोपपत्तेः,तत्राप्यवस्थान्तरापात्तकल्पनस्यैव युक्त्तत्वात्॥ 21॥\nक्षणिकत्ववादिभिरभ्युपेतात्तुच्छादुत्पत्तिरुत्पन्नस्य तुच्छतापत्तिश्च न सम्भवतीत्युक्त्तम्; तदुभयप्रकाराभ्युपगतो दोषश्च भवति। तुच्छादुत्पत्तौ तुच्छात्मकमेव कार्य्यं स्यात्, यद्धि यस्मादुत्पद्यते, तत्तदातत्मकं दृष्टं, यथा भृत्सुवर्णादेरुत्पन्नं मणिकमुकुटादि भृत्सुवर्णाद्यात्मकं दृष्टम्, न च जगत्तुच्छात्मकं भवद्भिरभ्युपगम्यते; न च प्रतीयते। सतो निरन्वयविनाशे सत्येकक्षणादूर्ध्वं कृत्स्नस्य जगतस्तुच्छतापत्तिरेव स्यात्, पश्चात् तुच्छाज्जगदुत्पत्तावनन्तरोक्त्तं तुच्छात्मकत्वमेव स्यात्, अत उभयथापि दोषान्न भवदुक्त्तप्रकारावुत्पत्तिनिरोधौ॥ 22॥\nबाह्याभ्यन्तरवस्तुनः स्थिरत्वप्रतिपादनाय प्रतिसंख्याप्रतिसंख्योनिरोधयोस्तुच्छरूपता निराकृता; तत्प्रसंगेन ताभ्यां सह तुच्छत्वेन सौगतैः परिगणितस्याकाशस्यापि तुच्छता प्रतिक्षिष्यते। आकाशे च निरुपाख्यता न युक्त्ता, भावरूपत्वेनाभ्युपगतपृथिव्यादिवदाकाशस्यापि अबाधितप्रतीतिसिद्धत्वाविशेषात्। प्रतीयते ह्याकाशे \"अत्र श्येनः पतति, अत्र गृध्रः\" इति श्येनादिपतनदेशत्वेन, न च पृथिव्याद्यभावमात्रमाकाश इति वक्त्तुं शक्यं, विकल्पासहत्वात्; पृथिव्यादेः प्रागभावः, प्रध्वंसाभावः, इतरेतराभावः,अत्यन्ताभावो वा आकाशः; सर्वथाऽप्याकाशप्रतीत्यनुपपत्ति। स्यात्। प्रागभावप्रध्वंसाभावयोराकाशत्वे पृथिव्यादिषु वर्तमानेषु आकाशप्रतीत्ययोगात् निराकाशं जगत्स्यात्। इतरेतराभावस्याकाशत्वेऽपीतरेतराभावस्य तत्तद्वस्तुगतत्वेन तेषामन्तराले आकाशप्रतीतिर्न स्यात्। अत्यन्ताभावस्तु पृथिव्यादीनां न सम्भवति। अभावस्य विद्यमानपदार्थावस्थाविशेषत्वोपपादनाच्चाकाशस्य अभावरूपत्वेऽपि न निरुपाख्यत्वम्। अण्डान्तर्वर्तिनश्चाकाशास्य त्रिवृत्करणोपदेशप्रदर्शितपञ्चीकरणेन रूपवत्त्वाच्चाक्षुपत्वेऽप्यविरोधः॥ 23॥\nपूर्वप्रस्तुतं वस्तुनः स्थिरत्वमेवोपपाद्यते, अनुस्मरणं पूर्वानुभृतवस्तुविषयं ज्ञानं प्रत्यभिज्ञानमित्यर्थः, तदेवेतमिति सर्वं वस्तुजातमतीतकालानुभृतं प्रत्यभिज्ञायते; न च भार्वाद्भर्ज्वालादिष्विव सादृश्यनिबन्धनोऽयमेकत्वव्यामोह इति वक्त्तुं शक्यम् व्यामुह्यतो ज्ञातुरेकस्यानभ्युपगमात्, न ह्यन्यानुभूतेनैकत्वं सादृश्यं वा स्वानुभूतस्यान्योऽनुसन्धत्ते, अतो भिन्नकालावस्त्वाश्रयसादृश्यानुभवनिबन्धनमेकत्वव्यामोहं वदद्भिर्ज्ञातुरेकत्वमवश्याश्रयणीयम्; न ु ज्ञेयेष्वपि घटादिषु ज्वालादिष्विव भेदसाधनप्रमाणमुपल भामहे, येन सादृश्यनिबन्धनां प्रत्यभिज्ञां कल्पयेम, यदपि चेदमुच्यते प्रत्यक्षानुमानाभ्यां घटादेः क्षणिकत्वं सिद्धयति। प्रत्यक्षं तावद्वर्तामानार्थविषयमवर्तमानाद्वस्तुनो व्यावृत्तं त्वविषयमवगमयति नीलमिव र्पातात्, एवं च भूतभविष्यभ्द्यां वर्तमानस्य वस्त्वन्तरत्वमवगतं भवति, अनुमानमपि अर्थक्रियोकारित्वात्सत्त्वाच्च घटादिः क्षणिकः, यदक्षणिकं शशविषाणादि तदनर्थक्रियाकारी असच्च, तथा अन्यत्यघटक्षणसत्त्वात्पूर्वघटक्षणसत्त्वानि विनाशीनि घटक्षणसत्त्वात् अन्त्यघटक्षणसत्त्ववादिति॥ तच्च कार्यकारणभावानुपपत्त्यादिभिः पूर्वमेव निरस्तम्। किञ्च प्रत्यक्षगम्या वर्तमानस्यावर्तमानाद्वयावृत्तिर्न वर्त्तमानस्य वस्त्वन्तरत्वमवगमयति, अपि तु वर्तमानकालयोगितामात्रम्, न च तावतावस्त्वन्तरत्वं सिध्यति, तस्यैव कालान्तरयोगसम्भवात्। यत्तु सत्त्वादर्थाक्रियाकारित्याच्चेति क्षणिकत्वे हेतुद्वयमुक्त्तम्, तदभिमतविपरीतसाधनत्वाद्विरुद्धम्, सत्त्वादथर्क्रियाकारित्वाद्वा घटादि स्थास्नु यदस्थास्नु तदसदनर्थक्रियाकारि च यथा शशविषाणमित्यपि हि वक्त्तुं शक्यम्। किञ्च अर्थक्रिराकारित्वमक्षणिकत्वमेव साधयेत्; क्षणध्वंसिनो हि व्यापारासम्भवादर्थक्रियाकारित्वं न सम्भवतीत्युक्त्तम्, तथाऽन्त्यघटक्षणस्य हेतुतो नाशदर्शनादितरेऽपि घटक्षणा हेत्वपेक्षविनाशाः स्युरिति आमुद्गरादिहेतूपनिपातात्स्थास्नुत्वमेव। न च वाच्यं, न मुद्गरादयो विनाशहेतवः, अपि तु कपालादिविसदृशसन्तानोत्पत्तिहेतव इति कपालत्वावस्थापत्तिरेव घटादीनां विनाश इत्युपपादितत्वात्कपालोत्पत्तिव्यतिरिक्त्तत्वाभ्युपगमेपि विनाशस्य विनाशहेतुत्वमेव मुद्गरादेरानन्तर्याद्युक्त्तम्, अतः प्रत्यभिज्ञया स्थिरत्वमवगम्यमानं न केनापि प्रकारेणापह्नोतुं शक्यम्। पूर्वापरकालसम्बन्ध्यर्थैक्यविषयायाः प्रत्यभिज्ञाया अन्यविषयत्वं ब्रुवन्नीलादि ज्ञानानामपि नीलादेरथर्ान्तरविषयत्वं ब्रूयात्। किञ्च प्रमातृप्रमेययोः क्षणिकत्वं वदद्भिर्व्याप्त्यवधारण तत्स्मरणपूर्वकरनुमरनरभ्युपगमोऽपि दुःशकः। तथेदं क्षणिक मित्यादिप्रतिज्ञापूर्वकहेतुपन्यासादिकमपि नोपपद्यते भवताम्। प्रतिज्ञोपक्रमक्षण एव वक्त्तुर्विनष्टत्वात्, न ह्यन्येनोपक्रान्तम् अजानद्भिरन्यैः समापयितुं शक्यम्॥ 24॥\nएवं तावद्वैभाषिकसौत्रान्तिकयोर्वाह्यार्थास्तित्ववादिनोः साधारणानि दूषणान्युक्त्तानि। तत्र यदुक्त्तं संप्रयुक्त्तस्यार्थस्य ज्ञानोत्पत्तिकाले अनवस्थित्वान्न कस्यचिदर्थस्य ज्ञानविषयत्वं सम्भवतीति, तत्र सौत्रान्तिकः प्रत्यवतिष्ठते - न ज्ञानकालेऽवस्स्थानमर्थस्य ज्ञानाविषयत्वहेतुः, ज्ञानोत्पत्तिहेतुत्वमेव हि ज्ञानविषयत्वम्, न चैतावता चक्षुरादेर्ज्ञानविषयत्वप्रसंगः, स्वाकारसमर्पणेन ज्ञानहेतोरेव ज्ञानविषयत्वाभ्युपगमात् ज्ञानेस्वाकारं समर्प्य विनष्टोऽप्यर्थो ज्ञानगतेन नीलाद्याकारेणानुमीयते न च पूर्वपूर्वज्ञानेनोत्तरोत्तरज्ञानाकारसिद्धिः, नीलज्ञानसन्ततौ पीतज्ञानानुत्पत्तिप्रसंगाततोऽर्थकृतमेव ज्ञानवैचत्र्यमिति। अत्रोच्यते - \"नासतो दृष्टत्वात्\" इति। योऽयं ज्ञाने नीलादिराकार उपलभ्यते स विनष्टस्यासतोऽर्थस्याकारो भवितुं नार्हति। कुतः ? अदृष्टत्वात्। न खलु धर्मिणि विनष्टे तद्धर्मस्यार्थान्तरे संक्रमणं दृष्टम्। प्रतिविम्वादिकमपि स्थिरस्यैव भवति। तत्रापि न धर्ममात्रस्य। अतोऽर्थवैचित्र्यकृतं ज्ञानवैचित्र्यमर्थस्य ज्ञानकाले अवस्थानादेव भवति। पुनरपि साधारणं दूषणमाह॥ 25॥\nएवं क्षणिकत्वासदुत्पत्त्यहेतुकविनाशाद्यभ्युपगमे उदासीनानामनुद्युञ्जानानामपि सर्वार्थसिद्धिस्स्यात्। इष्टप्राप्तिरनिष्टनिवृत्तिर्वा प्रयन्तादिभिस्साध्यते; क्षणध्वंसे हि सर्वेषां भावानां पूर्वपूर्व वस्तु तद्गतो वा विशेषः संस्कारादिकोऽविद्यादिर्वा उत्तरत्र न कश्चिदनुवर्तत इति प्रयन्तादिभिः साध्यं न किञ्चिदस्ति, एवं सत्यहेतुसाध्यत्वात्सर्वसिद्धीनामुदासीनानामप्यैहिकामुष्मिकफलं मोक्षश्च सिद्धयेत्॥ 26॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.2.3 समुदायाधिकरणम्\nसौगताश्चतुर्विधाः - प्रत्यक्षसिद्धस्थूलद्रव्यवादिनः केचिद्वैभाषिकाः; अन्ये विज्ञानानुमेयस्थूलद्रव्यवादिनः, ते च सौत्रान्तिकाः । अपरे निरालम्बन विज्ञानमात्रसद्भावं वदन्ति योगाचाराः । त्रयोऽप्येते स्वाभ्युपगतवस्तुनः क्षणिकत्वं वदन्ति । अन्ये तु सर्वशून्यवादिनो माध्यमिकाः । तत्राद्ययोः बाह्यसद्भावमभ्युपगच्छतोः जगदुत्पत्तिप्रकारः लोकव्यवहारश्च सूपपादः, उत दुरुपपाद इति संशयः । सूपपाद इति पूर्वःपक्षः । तथाहि - पार्थिवाप्यतैजसवायवीया गन्धादियुक्ताः परमाणवो हि पृथिव्यादिरूपेण संहता भवन्ति, भूतेभ्यश्च शरीरेन्द्रियविषयलक्षणसङ्घाताः । तत्र आन्तरः विज्ञानसन्तानो ग्राहकाभिमानारूढः आत्मत्वेनावतिष्ठते । एषु क्षणिकेष्वपि स्थिरत्वादिगोचरबुद्ध्याख्याविद्यया सर्वमुपपद्यत इति जगदुत्पत्तिर्लोकव्यवहारश्च युज्यते । राद्धान्तस्तु - क्षणध्वंसिनः परमाणवः कदा संहतौ व्याप्रियन्ते, कदा संहन्यन्ते, संहतौ व्यापृताः तस्मिन्नेव क्षणे विनष्टाश्चेत् के पुनः संहन्यन्ते? कश्च विज्ञानात्मा कदा कं विषयं स्पृशति? कश्च कदा कं जानाति? कश्च कदा कमर्थमुपादत्ते, स्प्रष्टा नष्टः; स्पृष्टं च नष्टम्, वेदिता नष्टः, वेद्यं च नष्टम् । कथमन्येन स्पृष्टमन्यो विजानाति ? कथं वाऽन्येन विदितमन्य उपादत्ते । सन्तानैकत्वे सिद्धेऽपि सन्तानिभ्यः सन्तानस्य परमार्थतो वस्त्वन्तरत्वानभ्युपगमात् सन्तानैक्यमपारमार्थिकमकिञ्चित्करम् । स्थिरत्वाद्यविद्ययापि सङ्घातोत्पत्तिर्न संभवति, न हि शुक्तिकादिषु रजताविद्यया रजताद्युत्पत्तिसम्भवः । विदुषश्च पूर्वस्य नष्टत्वेन उत्तरेणाविदुषा पूर्वविनष्टेन विदुषाऽनुसंहितार्थोपादानं न सम्भवति । संस्काराश्रयत्वेन चैकोऽर्थः स्थिरो नाभ्युपगम्यते । अतो जगदुत्पत्तिर्लोकव्यवहारश्च दुरुपपाद एव । सूत्रार्थस्तु - समुदाय उभयहेतुकेऽपि तदप्राप्तिः - उभयहेतुकेऽपि समुदाये समुदायत्वाप्राप्तिः परमाणुहेतुकः पृथिव्यादिसमुदायः, पृथिव्यादिहेतुकः शरीरेन्द्रियसमुदायः इत्युभयहेतुकोऽपि समुदायः क्षणिकत्वाभ्युपगमादुक्तेन न्यायेन न सिद्ध्यतीत्यर्थः ॥१७॥ \nइतरेतरप्रत्ययत्वादुपपन्नमिति चेन्न संघातभावानिमित्तत्वात्। २-२-१८ यद्यपि क्षणिकाः सर्वे भावाः, तथाप्यविद्यादीनामितरेतरहेतुकत्वादुपपन्नं लोकव्यवहारादिकम् ; अस्थिरेषु स्थिरस्वबुद्धिरूपया अविद्यया तत्रतत्र रागद्वेषादयो जायन्ते इत्येवमादिपरम्परया पुनरप्यविद्येति चक्रवत् परिवर्तत इति चेत्, नैतदुपपद्यते, सङ्घातभावानिमित्तत्वादविद्यायाः। यद्यप्यविद्याख्या विपरीतबुद्धिः क्षणिकं स्थिरत्वेन विषयीकरोति, तथापि तन्न वस्तुतः स्थिरं भवतीति वस्तुतः स्थिरकार्यं न करोति। अतः संघातभावो न सिध्यतीत्यर्थः। अस्थिरे स्थिरत्वबुद्धियुक्तस्य विज्ञानात्मनस्तदैव नष्टत्वात् कस्य रागद्वेषादयो जायन्त इति रागद्वेषादिपरम्परा च न सिध्यतीत्यभिप्रायः॥ १८॥ \nइतश्च - उत्तरोत्पादे च पूर्वनिरोधात्। उत्तरघटक्षणोत्पत्तिवेलायां पूर्वस्य विनष्टत्वादभावस्यैव हेतुत्वेनाविशेषात्सर्वेषां सर्वदोत्पत्तिः प्रसज्येत। पूर्वक्षणवर्तिनो हेतुत्वोपगमेऽपि देशादेर्विशेषकस्य स्थिरस्यैकस्यानभ्युपगमादविशेषेणोत्तरक्षणवर्तिनस्सर्वस्य हेतुस्स्यात्॥ \nअसति प्रतिज्ञोपरोधो यौगपद्यमन्यथा। असत उत्पत्तौ प्रतिज्ञाविरोधश्च भवताम्; अधिपतिसहकार्यादीनां विज्ञानोत्पत्तिहेतुत्वप्रतिज्ञानात्। अथैतत्परिजिहीर्षया पूर्वो घटक्षणस्तिष्ठतीत्युच्येत, तदा युगपद्घटक्षणद्वयोपलब्धिप्रसङ्गः ; न चोपलभ्यते। उपरोधो विरोधः॥ \nसतो निरन्वयविनाशोऽपि न संभवतीत्याह - प्रतिसंख्याऽप्रतिसंख्यानिरोधाऽप्राप्तिरविच्छेदात्। (2-2-21) प्रतिसंख्याप्रतिसंख्यानिरोधाप्राप्तिः - स्थूलसूक्ष्मविनाशयोरप्राप्तिरित्यर्थः ; स्थूलविनाशः मुद्गराभिघाताद्यनन्तरभाव्युपलब्धियोग्यः ; सूक्ष्मस्तु, प्रतिक्षणभाव्युलब्ध्यनर्हः। तौ निरन्वयौ न भवतः, उत्पत्तिविनाशधर्मभागिनो द्रव्यस्याविच्छेदात्। \"तदनन्यत्वमि\"ति सत्कार्यवादस्योपपादितत्वादित्यभिप्रायः। घटादौ कपालादिरूपावस्थायां निरन्वयविनाशादर्शनात्। प्रदीपनिर्वाणेऽपि सूक्ष्मावस्थाप्राप्तिरित्यविरोधः॥ \nउत्पन्नस्य तुच्छतापत्तौ, तुच्छादुत्पत्तौ च, इत्युभयप्रकारे च दोषापत्तेः, ते न संभवतः। उत्पन्नस्य तुच्छातापत्तौ हि पश्चात्तुच्छादुत्पद्यमानं जगत्तुच्छात्मकमेव स्यात्; मृत्सुवर्णादेरुत्पद्यमानमृत्सुवर्णाद्यात्मकघटमुकुटादिवत्। अतस्तुच्छादुत्पत्तिस्तुच्छतापत्तिश्च न संभवतः॥  आकाशे चाविशेषात्। आकाशे तुच्छस्वरूपता न संभवति, अबाधितप्रतीतिसिद्धपृथिव्यादिवत् आकाशेऽप्यबाधितप्रतीतेरविशेषात्। प्रतीयते ह्याकाशः, अत्र श्येनः पतति, अत्र गृध्रः इति श्येनादेः पतनदेशत्वेन॥ \nप्रत्यभिज्ञानाच्च न घटादेः क्षणिकत्वम्। तदेवेदमिति हि प्रत्यभिज्ञा (जा)यते। (प्रत्यभिज्ञानं हि नाम, अतीतवर्तमानकालवर्त्येकवस्तुविषयमेकं प्रत्यक्षज्ञानम्। तस्य कालद्वयसंबन्धविशिष्टमेव वस्तु विषयः। न च तदित्यंशस्स्मरणम्, इदमित्यंशश्च ग्रहणम्, अतीतकालसंबन्धिनीन्द्रियसंप्रयोगाभावादिति वाच्यम्, तदिदमिति सामानाधिकरण्येन ग्रहणस्यैकत्वस्फुरणात्। पूर्वकालानुभवजनितसंस्कारसहकृतेन्द्रियसंप्रयोगयुक्तस्य पुरुषस्य तथा ग्रहणमुपपद्यत एव। अन्वयव्यतिरेकाधीनं हि सर्वत्र सामग्रीपरिकल्पनम्)। न च ज्वालादिवत्सादृश्यनिबन्धना प्रत्यभिज्ञेति त्वया वक्तुं शक्यम्, कालद्वयवर्तिनोर्द्वयोस्सादृश्यस्यानुसन्धातुः ज्ञातुरेकस्यानभ्युपगमात्॥ \nस हि ज्ञाने नीलपीतादिविचित्राकारं दृष्ट्वा ज्ञानात्पूर्वक्षणवर्तिनं ज्ञाने स्वाकारं समर्प्य विनष्टमर्थमनुमिनोति। तत्रोत्तरम् - नासतोऽदृष्टत्वात्। (2-2-25) असतो धर्मिणो धर्मस्यान्यत्र सङ्क्रमणं न संभवति, कुतः? अदृष्टत्वात् - न हि धर्मिणि विनष्टे तद्धर्मस्यान्यत्र संक्रमणं क्वचिद्दृष्टम्॥  उदासीनानामपि चैवं सिद्धिः। वैभाषिकसौत्रान्तिकयोर्द्वयोरपि साधारणमिदं दूषणम्। एवं सर्वभावानां क्षणिकत्वाभ्युपगमे सति, उदासीनानां - निष्प्रयत्नानामपि ऐहिकामुष्मिकसर्वार्थसिद्धिः स्यात्, प्रयत्नाद्यनुतिष्ठतस्तदानीमेव विनष्टत्वात्, तत्तत्संकारादेरपि कस्यचित् स्थिरस्यानुवर्तमानस्यानभ्युपगमाच्च, पश्चादागता सिद्धिरहैतुकीति निष्प्रयत्नानामप्यैहिकामुष्मिकसर्वार्थसिद्धिः स्यात्॥ ॥इति समुदायाधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.2.3 समुदायाधिकरणम्\nअणुहेतुके पृथिव्यादिसमुदाये, पृथिव्यादिहेतुके शरीरेन्द्रियसमुदाये च सुगताभ्युपगते तदभ्युपगमप्रकारेणैव समुदायासिद्धि:। क्षणिकत्वं हि तैरभ्युपगम्यते, संहतौ व्याप्रियमाणाः परमाणवः पृथिव्यादयश्च तदानीमेव नष्टाश्चेत् के समुदायरूपेण संहन्यन्ते?॥१७॥\nअस्थिरेषु स्थिरत्वबुद्धिरूपाविद्या रागद्वेषादिपरम्परया अन्योन्यकारणत्वात्सर्वकारणत्वमुपपन्नमिति चेत्, न, अविद्यायास्सङ्घातभावानिमित्तत्वात्। न हि शुक्तिकादिषु रजतादिबुद्धिरूपाविद्यया शुक्तिकादिर्वस्तुतो रजतादिकार्यं करोति। अत्र विदुषस्तदानीमेव नष्टत्वात् अविद्यानिमित्तरागादयोऽपि न संभवन्ति॥१८॥\nउत्तरघटक्षणोत्पत्तौ पूर्वघटक्षणस्यापि नष्टत्वेन अभावस्यैवोत्पादकत्वाविशेषेण सर्वदोत्पत्तिश्च स्यात्॥१९॥\nअसत उत्पात्तावधिपतिसहकार्यादीनां ज्ञानहेतुत्वप्रतिज्ञाविरोधश्च। तस्यापि स्थित्यभ्युपगमे युगपत् घटद्वयोपलब्धिप्रसक्तिः, अस्थितौ च संप्रयोगज्ञानापत्तेः यौगपद्यम्॥२०॥\nनिरोधः - निरन्वयविनाश:। स स्थूलः सूक्ष्मश्च न संभवति, कपालादिभावरूपावस्थाप्राप्तेरेव विनाशशब्दाभिधेयत्वात्, सतो द्रव्यस्य अविच्छेदात्॥२१॥\nउत्पन्नस्य तुच्छतापत्तौ तुच्छादुत्पत्तौ च भावादुत्पत्त्यसंभवात् अभावात्मककार्यापत्तिरूपदोषात्तुच्छत्वासिद्धिः॥२२॥\nआकाशे च न तुच्छत्वम्, अबाधितप्रतीत्यविशेषात्। प्रतीयते ह्याकाशः श्येनादिपतनदेशत्वेन॥२३॥\nप्रत्यभिज्ञानाच्च न क्षणिकत्वसिद्धि:। तदेवेदमिति हि सामानाधिकरण्येनातीतवर्तमानदेशकालविशिष्टं वस्तु एकमिति प्रतीयते। अस्याश्च सामग्री पूर्वानुभव- जनितसंस्कारवतः पुरुषस्येन्द्रियसंप्रयोगः॥२४॥\nज्ञानाकारवैचित्र्येण ज्ञाने स्वाकारं समर्प्य विनष्टमप्यर्थमनुमिनोति इति वादश्च न संभवति, असतो विनष्टस्य धर्मिणो धर्मसंक्रमणस्यादृष्टत्वात्। ज्ञाने नीलाद्याकार उपलभ्यते, स विनष्टस्यासतोऽर्थस्याकारो भवितुं नार्हति। कुतः? अदृष्टत्वात्। न खलु धर्मिणि विनष्टे तद्धर्मस्यार्थान्तरे संक्रमणं दृष्टम्॥२५॥\nक्षणिकत्वाभ्युपगमे अनुष्ठातुरन्यत्वात् फलिनां निष्प्रयत्नानामपि सर्वार्थसिद्धिस्स्यात्॥२६॥ इति समुदायाधिकरणम् ॥ ३ ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.2.3 समुदायाधिकरणम्\n॥ समुदाय उभयहेतुकेऽपि तदप्राप्तिः ॥ संगतिमाह -परमाणिति । असत्यकार्यवादसाम्यात् कार्य्यविशेषे शरीरे क्षणिकत्वाभ्युपगमसाम्याद्वा धीस्थतया वैशेषिकमतनिरासानन्तरं चौद्वनिरंस इति केचित्, परमाणुनामेकान्त्व चातुर्विध्याभ्युपगमसाम्याद्वीस्थतया चौद्धमतनिरास इति संकतिः, आर्हतमते स्थिरत्वास्थिरत्त्वादिभिरवैकन्त्यभैकविध्यं च परमाणूनां \"हि स्वीकृतं, न हि सघैरपि चौद्धैः परमाणुकारणत्वमङ्गीकृतामित्यत्राह- ते चतुर्विधा इति । वैभाषिकसौत्रान्तिकयाः परमाणुकारणवादाभ्युपगमेन प्रस्तावे सति बौद्धत्वसाजात्याद्योगाचारमाध्यमिकयोरपि निरासः क्रियत इत्यर्थः । किं क्षणिकाः परमाणवो जगदारम्भका ने? ति, क्षणिकानां तेषां किं\nसंघातकारणत्वं सम्भवति नेति, अस्थिरादिषु स्थिरत्वादिरूपा अविद्या परमाणूनां पृथिव्यादिसंघातहेतुत्वमुपपादयति नेति । यदोपपादयति तदा संघातहेतुत्वोपपत्तेः परमाणूनां क्षणिकानां कारणत्वं स्यात्, यदा नोपपादयति तदा संघातहेतत्वानुपपत्तेः क्षणिकानां परमाणूनां जगदाम्भकत्वं न स्यात् । वैभाषिकादिनामभ्युपगमप्रकारं यथाक्रममाह- केचिदित्यादिना । चित्तच्चैत्तरूपानिति - चित्तं ज्ञानसन्तानः, चैत्तं रागादिकं रूपविज्ञानवेदनासंज्ञासंस्काराः पञ्जस्कन्धाः, भूतेन्द्रियविषया रूपस्कन्धः, तत्तद्विषयग्राहकत्वेनाहमित्यभिमानारूढा ज्ञप्तिरेव विज्ञानस्कन्धः, प्रियाप्रियानुभासानुभवजन्यसुखदुःखोपेक्षात्मकश्चित्तस्यावस्थाविशेषो वेदनास्कन्धः, संज्ञास्कन्धः सविकल्पकः प्रत्ययः, संस्कारस्कन्धो रागद्वेषमोहादयः, कायस्थत्वादान्तरचित्तविषयत्वाद्वा रूपस्कन्धोऽपि चित्तचैत्तान्तर्गत इति वाचस्पत्यादयः, शाङ्करभाष्यं च । रूपस्कन्धव्यतिरिक्त्तस्कन्धचतुष्टयं चित्तचैत्तान्तर्गतमिति भास्करभाष्ये, तदिदमाह - रूपांश्चाभ्यन्तरानर्थानिति । अन्ये त्विति - पृथिव्यादिर्विषयज्ञानेन तत्तद्विषयानुमानमित्यर्थः । तत्र चेति । अहं जानामिति प्राहकत्वेनामिमानो प्राहकाभिमानः तमारूढ इत्यर्थः । तत्प्राप्तिः समुदायत्वप्राप्तिरित्यर्थः । क्षणिकत्वमस्तु तेन कथं समुदायत्वप्राप्तिरित्यत्राह- क्षणध्वंसिन इति । संहतौ व्याप्रियन्त इति - व्यापारश्चलनं किंशब्दः क्षेपे । विषयं स्पृशति इन्द्रियेण सम्बद्धं करोति, इन्द्रियव्याषारा ज्ञानं हानोपादानाति च नोपपद्यत इत्यर्थः । कदा - न कदाचिदिति भावः । उपपादयति । स्प्रष्टाहीति - ततः किमित्यत्राह- कथमिति । एकसन्तानत्वादुपपद्यत इत्यत्राह- सन्तानानामिति । स्थिरत्वेनानुयायित्वेन सन्तानस्य वस्त्वन्तरत्वानभ्युपगमादित्यर्थः, विज्ञानस्य चात्मत्वमयुक्त्तमित्याह- अहमर्थ एवेति । श्रणुहेतुको भूतभौतिकसंघातः पञ्चस्कन्धैरारब्धः पच्चस्कन्धीरूपसंघातश्चोभयहेतुकसमुदाय इति परैर्व्याख्यातम्, तत्र स्कन्धानामुपपन्नत्वे तत्समुदायात्मा पञ्चस्कन्धी न दुष्यति इति स्कन्धानामेव निराचिकीर्षितत्वे तद्धेतुकसमुदायशब्देन तेषामुपस्थानमतिल्क्त्तष्टम्, समुदायो गर्भरूपः मातृभुक्त्ताहारः कर्मच तद्धेतुरिति तन्निरासपरं यादवप्रकाशैर्त्र्याख्यातम्, तदप्ययुक्त्तम, गर्भारम्भदूषणादपि जगदारम्भदूषणस्य प्राधान्येन चास्मिन् पादे प्रकान्तत्वात्, अतस्समुदायशब्दस्यैवमर्थः प्रतिपादितः ॥ 17 ॥\nइतरेतरप्रत्ययत्वादुपपन्नमिति चेन्न संघातभावानिमित्तस्वात् ॥ अयमेवाकृत्रिमो वृत्तिसिद्धः पाठः, अविद्यादीनामिति प्रत्यशब्दो हेतुवाची, संघातभावा\nदिकमपि - आदिशब्देन विज्ञानविषयत्वं व्यवहारास्पदत्वं च विवक्षितम् । अविद्यादयः के कथं तेषानन्येन्यहेतुत्वं तेन संघातभावोपपत्तिः कथमित्यत्राह- एतदुक्त्तं भवति इति । विद्यां विवृणोति । क्षणिकादिष्विति- आदिशब्दद्वयं कार्य्यत्वनित्यत्वादिमिथोविरुद्धाकारपरं क्षणिककार्य्यदुःखसून्यस्वभावेषु पदार्थेषु स्थायिनित्यसुखवस्तुत्वबुद्धिरित्यथः, तस्या रागादिहेतुत्वं स्फुटं रागादयः संस्काराः ते च ग्राहकाभिमानारुढस्य सूक्ष्मचित्तसन्तानस्य प्रदेशान्तरं नीयमानस्य प्रतिक्षणमुपजायमानस्य दीपसन्तानस्येव मातृकुक्षिप्रवेशहेतवः, गर्भगतस्य तदनन्तरभाविनी विषयज्ञप्तिर्विज्ञानं, तदिदमाह ततश्चिताभिज्वलनरूपमिति । ततश्चेति - तदुत्तरोत्तरविषयविज्ञप्तिश्चित्तम्, तेन सह जन्मविनाशभाजः स्पर्शवेदनासंज्ञाचेतनावितर्कविचारप्रीतिरेकाग्रताश्रद्धावीर्य्यस्मृतिप्रज्ञादयः कुशलाकुशलरूपा धर्माः, एते चित्तचैत्तनामाख्याः,- ततश्चा पृथिव्यादिकं च रूपिद्रव्यमिति । कालातिकमेण पुञ्जीभावसिद्धिरित्यर्थः । तत इन्द्र्रयपक्टनिष्पत्तिमाह -तत इति । अत्र स्पर्शशब्दश्चैत्तकुशलधर्मान्तर्गतस्पर्शादर्थान्तरपरः कायवाचित्वात् । ततो वेदनादय इति - वेदना सुखदःखादिबुद्धिः, आदिशब्देन तृष्णोपादानभवजातिजरामरणाशोकपरिवेदनदुःखदौर्मनस्यानि उपल्केशरूपमदमानादय उपवासाश्च गृह्यन्ते, अत्र तृष्णा वाक्कायचेष्टा, भवशब्दो धर्माधर्मवाची, ततः स्कन्धप्रादुर्भावो जातिः, मानसदुःखदौर्मनस्यम्, अविद्यादिभिर्वेनदादयः, देदनादिभिरविद्यादयः, आदिभिर्जन्मजरादयस्तैरीवयादय इति वा स्यादितरेतरप्रत्ययत्वगुभयथापि नार्थभेदः, वेदनादिषु जन्मजरादीनामन्तर्गतत्वात् । एतश्चेति - अविद्यादिभिः संघातः, संघातादविद्यादिकमिति उपलभ्यमानं चक्रकम् । अविद्यादिहेतुुभूतसंघातानभ्युपपगमे तु नोपपद्यत इत्यर्थः । अविद्यादीनां स्वरूपेण कार्यकरत्वानुपपत्तिमाह - शुक्त्तिकेति । न हि शुक्त्तिकादौ रजतादिभ्रमे सति शुक्त्तिकाद्वयं संहतं भ्रवतीत्यर्थः । यद्वा न शुक्त्तिरङ्गुलीयकादिकायर्करी भवतीत्यर्थः । सूत्राभिप्रेतं सहकारिवैकल्यमाह - किञ्चेति । संस्कारेणेति चेत् तत्राह - संस्काराश्रयमिति । संस्कारश्च तदाश्रयश्च नषेट इत्यर्थः ॥ 18 ॥\nउत्तरोत्पादे च पूर्वनिरोधात् ॥ क्षणशब्दः क्षणिकपदार्थवाची किं देशस्ये\"त्यादिभाष्यानन्तरमिदमपि पदकपर्वाभिप्रतं यद्देशसन्तानस्थितो यो घटः स तद्देशान्तानसम्बधिन उत्तरघटक्षणस्य हेतुरिति चेन्न, देशान्तरं नीयमानस्य तस्याप्युत्तरोत्तरं नीयमानस्य तस्याप्युत्तरोत्तरं नीयमानस्य देशान्तरसम्बन्धिसन्तानदर्शनादिति । उक्त्तं दूषणं न वस्तुन्येव ज्ञानेऽपि तुल्यमित्यभिप्रायेणाह - किञ्चेति । ॥* ॥\nअसति प्रतिज्ञोपरोधो यौगपद्यमन्यथा ॥ सहकारी - आलोकादिः, आलम्बनं विषयः, समनन्तरप्रत्ययः, अनन्तरपूर्वक्षणप्रत्ययः । शङ्कते । अथेति- पुर्वक्षणस्योत्तरक्षणानुवृत्तौ युगपदुपलब्धिप्रसंगः क्षणिकत्वहानिश्चेति दूषणद्वेयमाह - तथा चेत्यादिना । शङ्कते ।क्षणिकत्वमिति - क्षणिकत्वं स्थितमेवेति चेदिति - उत्तरक्षणः पूर्वक्षणवर्ती चेदित्यर्थः । दूषयति ।इन्द्रियसंप्रयोगज्ञानयोर्यौगपद्यं प्रसज्येतेति - ततः कार्य्यकारणभावाभावाप्रइंग इत्यर्थः । युगपदुपलब्धिप्रसंगश्चार्थसिद्धः ज्ञानतत्कारणयौगपद्यप्रसंगः प्रदर्शनार्थः, अर्त्रेष्वपि कारणभूतघटक्षणकार्यभूतघटक्षणयोयौगपद्यप्रसंग इत्यभिप्रायः ॥ 20 ॥\nप्रतिसंख्याप्रतिसंख्यानिरोधाप्राप्तिरविच्छेदात् ॥ तदनन्वत्वमित्यत्र प्रतिपादित इति - वस्त्वन्तरानुपलब्धेः बुद्धिशब्दान्तगदीनागन्यथोपपत्तेश्चेत्यर्थः । निर्वाणस्येति । अबाधिनप्रत्यभिज्ञया मृदनुवृतौ सत्यान्न तदपह्नवो युक्त्तः, दृष्टेनादृष्यकल्पनं हि युक्त्तं न तु दृष्टहानमित्यर्थः ॥ 21 ॥\nउभयथा च दोषात् ॥ न च प्रतीयते न तुच्छत्वेन प्रतीयत इत्यर्थः ॥ 21 ॥ आकाशे\nचाविशेषात् ॥ बाह्येत्यादि - क्षणिकत्वदूषणोपयुक्त्तत्वाभावात् प्रसंगात्संगतिरित्यर्थः- चाक्षुषत्वेऽप्यविरोध इति । अनेनानुमेयत्वमप्यनुमतमित्यवगम्यते । यद्वा चाक्षुषमेव तथापि तत्प्रयुक्त्त विरोथो नास्तीत्यर्थः ॥ 23 ॥\nअनुस्मृतेश्च ॥ प्रत्यभिज्ञानादित्यर्थः, स्मृतिसादृश्यायादनुस्मृतिशब्देनाभिधानम् । घटादिषु ज्वालादिष्विवेति - उत्पत्तिविनाशसामग्रयनुवृत्त्यभावादित्यर्थः, - तच्च कार्यकारणेति । तर्कानुगृहीतप्रत्यभिज्ञाप्रत्यक्षेण तर्कविरुद्धमनुमानं बाधितामित्यर्थः, - कार्यकारणभावानुपपत्त्यादिभिरिति । प्रत्यक्षानुमानसाधारणं दूषणमुक्त्तम्,\nअथ प्रत्यक्षस्य क्षणिकविषवत्वं दूषयति । किञ्चेति - तस्यैवेति - यथा वस्तुनो नीलत्वोत्पत्नत्वयोगो न वस्त्वन्तरत्वसाथकस्तथा कालव्ययोगोऽपि सम्भवतीत्यर्थः । अनुमानद्वयमपि दूषयति । यत्त्विति - तदभिमतविपरीतसाधनत्वात् विपर्ययेणापि व्याप्तिसद्भावात् विरुद्धं विपरीतस्यापि साधकमित्यर्थः । विपरीतव्याप्ति दर्शयति ।\nसत्त्वादिति - प्रकरणसमत्वमुक्त्तम् अर्थक्रियाकारित्वस्य हेतोरभिमतविरुद्धस्वैव साधकत्वमाह -किञ्चेति । व्यापारासम्भवात् - व्यापारस्य हेतुत्वमाश्रयत्वं च न सम्भवति । उत्पत्त्यनन्तरक्षण एव विनष्टत्वात्, अतो नाभिमतकार्यकरत्वमित्यर्थः, समीहितविपर्ययसाधनो विरुद्ध इति विरुद्थलक्षणम्, घटक्षणसत्त्वस्य हेतोः सोपाधिकत्वगाह -तथाऽन्त्येति । आनन्तर्याद्युक्त्तमिति - न हि घटे तिष्ठति कपालोत्पत्तिः, अपि तु विनाशादनन्तरमेवोत्पत्तिः, मुद्गराभिघाताद्यनन्तरभावी विनाश इति अनन्तरभाविनं प्रति हेतुत्वं युक्त्तं न तु व्यवहितं प्रतीत्यभिप्रायः- पूर्वेति । ज्ञानं यथा स्वविषयम् - दर्शयति तस्य तथात्वमेव अन्यथाऽतिप्रसंग इत्यर्थः - किञ्चेत्यादि । प्रमातृप्रमेययोरित्यादिना स्वार्थनुमानस्य दुवर्चत्वमुक्त्तम्, तथेत्यादिना परार्थानुमानानुपपत्तिरुक्त्त, न च प्रत्यभिज्ञायाः सामग्रयनुपपत्तिर्वक्त्तुं शक्यते, संस्कारसचिवेन्द्रियसम्प्रयोगस्य सामग्रीत्वात्, लिकुचस्य कर्पूरसाहचर्यात् विलक्षणकार्यकरत्वं दृष्टम्, तद्वदतीतविषये स्मृतित्वात् सन्निहितविषयानुभवत्वात् प्रत्यभिज्ञास्वरूपं दुघर्टमिति चेन्न, एकज्ञानतयैवावभासमानत्वात् सम्प्रतिपन्नैकज्ञानवत् एकत्वं हि प्रतीयते, नापि विषयानुपपत्तिः, एकस्य वस्तुनः कालद्वयसम्बन्धविषयत्वात् कालविशिष्टाकारे कालान्तरान्वयपरत्वाभावात् ॥ 24 ॥\nनासतो दृष्टत्वात् ॥ सौत्रान्तिकस्य प्रत्यवस्थानावसरं दर्शयति । तत्र यदुक्त्तमिति - उत्तरोत्पादे चेत्यादि सूत्रषक्टं दृष्टमुखेन दूषणपरम्, अतो दृष्टानुबन्धिदूषणानन्तरं सौत्रान्तिकावसरः दृष्टानुबन्धिदूषणपरिहारार्थः । योगाचारमतमाशङ्कय दूषयति । न च पूर्वेति - विनष्टस्याकारः प्रतिबिम्बत इत्यत्राह - प्रतिबिम्बादिकमिति । आदिशब्देन स्फाटिके जपाकुसुमस्य छायापत्तिर्विवक्षिता । तत्रापीति - न केवलं धर्ममात्रस्य प्रतिबिम्बो दृष्टः, धर्मिण एव तु दृष्ट इत्यर्थः ॥ 25 ॥\nउदासीनानामपि चैवं सिद्धिः ॥ उदासीनानामर्थसिद्धेरनिष्टत्वमाह - इष्टेति । प्रयत्नसाध्यत्वादसम्भवमाह- क्षणध्वंसे हीति । स्वर्गादिहेतुभूतविशेषः संस्कारादिः, मोक्षहेतुविशेषो विद्यादिः ॥ 26 ॥ ॥ समुदायाधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.2.3 समुदायाधिकरणम्\n190. बाह्योक्ताचारभागश्श्रुतिविहतिवशाज्जैमिनीये निरस्त-  \nस्तत्त्वांशं तर्कितं तैः प्रतिवदति गुरुर्जैमिनेरत्र पादे।  \nनिर्धूतं तत्र पूर्वं निरुपधिकनयैरर्धवैनाशिकोक्ते  \nपक्षान्वैनाशिकानां जिनगिरिशमतक्षेपतः प्राक् क्षिणोति॥\n191. बुद्धोऽसौ स्वावतारैस्सह परिगणितः श्रीधरेण स्वशास्त्रे  \nसर्वज्ञो नैव मुह्येन्न च निखिलसुहृद्विप्रलिप्सेत कञ्चित् ।  \nतस्माद्बुद्धोक्तभङ्गे भजति भिदुरतां सात्त्वतादीति चेन्न  \nस्वाभीष्टप्रत्यनीकप्रमथनमनसा मोहनादिप्रवृत्तेः ॥\n192. दुर्वारा मोहनेच्छा निखिलजनयितुः केन मोहोऽन्यथा न-  \nस्तस्मात्कर्मानुरूपन्दिशति फलमसौ तत्त्वबोधं भ्रमं वा।  \nस्वोक्त्यादेस्सिद्धमेतन्निरुपधि विषमो नैव तस्मात् समोक्तिः  \nकारुण्याद्विप्रलिप्सा न यदि वृजिनजं नेशनिघ्नं फलं स्यात्॥\n193. कल्प्यो बोद्धेति सर्वे सुगतमतविदो बोध्मध्यक्षमेके  \nबुध्याकारानुमेयं कतिचन कतिचित् बोध्यमिथ्यात्वमाहुः।  \nतत्तुल्यन्यायतोऽन्यो धियमपि जगदुः संवृतेरेव सिद्धां  \nतान्सर्वांस्तर्कमानैर्द्यति दितिजगुरूनद्य वैभाषिकादीन् ॥\n194. एकद्व्यादिस्वभावैर्यदणुभिरथवा तत्तदेकस्वभावैः  \nक्षोणीदेहादिपुञ्जप्रसृतिरिति समाभाषि वैभाषिकेण ।  \nज्ञानादानादि तत्र क्षणभिदुरतया बोध्यबुद्ध्योर्न सिद्ध्ये-  \nन्निर्बाधा प्रत्यभिज्ञाऽप्यनुमितिमथनी शेषमन्यत्र सूक्तम् ॥\n195. बोधेष्वाकारभेदं निजमुपरितनेष्वर्पयन् प्राक्तनोऽर्थ-  \nस्तद्वैचित्र्यानुमेयः क्वचिदपि न तदाऽध्यक्षतेति प्रजल्पन् ।  \nप्राक् पश्चाच्च प्रवृत्तैर्विहतिबहुलतां गौरवञ्च ब्रुवाणैः  \nशिक्षादक्षैस्सयूथ्यैर्दमित उपशमं यातु सौत्रान्तिकाख्यः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.2.3 समुदायाधिकरणम्\n15. बाह्योक्तेत्यादि। बाह्योक्ताचारभागः- बौद्धप्रतिपादित आचारांशः। श्रुतिविहतिवशात्- श्रुतिविरोधात्। जैमिनीये-पुर्वकाण़्ड एव निरस्तः। तैः- बौद्धैः। तर्कितम्- विचारितम्। तत्त्वांशम्। जैमिनेर्गरुः- बादरायणः। अत्र पादे- तर्कपादे। प्रतिवदति- नीराकरोति। वैशेषिकनिरासानन्तरं बौद्धनिरासे सङ्गतिरुच्यते उत्तरार्धेन। बौद्धास्तावत् वैनाशिकाः परमाणुविनाशवादित्वात्, वैशेषिकास्त्वर्धवैनाशिकाः परमाणोर्विनाशाभावेऽपि द्व्यणुकादिद्रव्यविनाशवादित्वात्। तत्र- अर्धवैनाशिकवैनाशिकनिराकरणे। पूर्वम्- पूर्वाधिकरणे। निरुपधिकनयैः- निर्दोषन्यायैः। अर्धवैनाशिकोक्ते- वैशेषिकोक्तमार्गे। निर्धूते सति। वैनाशिकानाम्- वैभाषिकसौत्रान्तिकयोगाचारमाध्यमिकरूपाणां चतुर्विधानां बौद्धानाम्। 0पक्षान्-सिद्धान्ताम्। जिनगिरिशमतक्षेपतः\" प्राक्- जैनपशुपतिमतक्षेपात् पूर्वम्। क्षिणोति- निराकरोति॥16. बुद्धोऽसावित्यादि। असौ बुद्धः । श्रीधरेण --भगवता। स्वशास्त्रे -- पञ्चरात्रे। स्वावतारैस्सह -- मत्स्यकूर्मादिभिस्साकम्।परिगणितः -- सङ्ख्यातः। सर्वज्ञः -- भगवदवतारत्वेन सर्वज्ञः। एषः --बुद्धः। न मुह्येत् -- न भ्रान्तिमियात्। निखिलसुहृत् --एषः बुद्धः।कञ्चिदपि चेतनम्।नच विप्रलिप्सेत --- न वञ्चयितुं प्रवर्तेत। तस्मात् -- बुद्धस्याज्ञानविप्रलिप्साद्यभावात्।बुद्धोक्तभङ्गे -- बुद्धप्रतिपादितशास्त्रस्य निरासे। सात्त्वतादि --- पञ्चरात्रशास्त्रम्। भिदुरताम् -- तदेककर्तृकतया तद्वदेव भङ्गम्।भजति -- भजेत्।इति चेन्न। स्वानिष्टप्रत्यनीकप्रमथनमनसा --स्वानिष्टाः स्वद्वेषिणः, 'मामात्मपरदेहेषु प्रद्निषन्तोऽभ्यसूयकाः। तानहं\" द्विषतः क्रूरान्' इत्याद्युक्त्या ये तामसास्तेषां, प्रत्यनीकानां राजसानां च प्रमथने अधओगतिनयने मनो यस्य तेन भगवता। मोहनादिप्रवृत्तेः\" --- मोहजनकशास्त्रनिर्माणतत्प्रवर्तनादिप्रवृत्तेः प्रमाणसिद्धत्वादित्यर्थः।'एष एवासाधुकर्म कारयति तं यमधोनिनीषति' इति श्रुतिः। 'तानहं द्विषतः क्रूरान् संसारेषु नराधमान्। क्षिपाम्यजस्रमशुभान्' इति स्मृतिः। पञ्चरात्रेष्वाश्रितरक्षणार्थं प्रवृत्तेस्तेषां\" तत्त्वावेदकत्वमिति वाक्यशेषः॥17. दुर्वारेवत्यादि। निखिलजनयितुः --- निखिलजनकस्येश्वरस्य।मोहनेच्छा -- राजसजनमोहनेच्छा।दुर्वारा -- कयापि युक्त्या दुष्परिहरा। निखिलजनकत्वात् मोहजनकत्वमपि दुर्वारमित्यर्थः। अन्यथा --ईश्वरस्य मोहजनकत्वाभावे। नः -- अस्माकम्। मोहः -- विपरीतज्ञानम्।केन -- स्यादिति शेषः। तस्मात् -- कारणात्।कर्मानुरूपम् -- पूर्वकर्मानुरूपं फलम्।तत्त्वबोधम् -- तत्त्वज्ञानम्।भ्रमं\" वा। असौ -- असावेव। दिशति -- पुरुषाणां ददाति। एतत् -- उक्तमिदमीश्वरस्य मोहजनकत्वम्। स्वोक्त्यादेः -- स्ववचनप्रभृतिप्रमाणात्। सिद्धम्। स्वोक्तिस्तु -- 'तानहं द्विषतः क्रूरान् संसारेषु नराधमान्। क्षिपाम्यजस्रमशुभान्' इत्यादिः। एषः --ईश्वरः।निरुपधिविषमो न -- अकारणवैषम्यराहित्यादेव।समोक्तिः -- 'समोहं सर्वभूतेषु' इति स्वस्य सर्वसमत्वेन वचनमीश्वरस्य दृश्यते। यदि कारुण्यात् ईश्वरस्य विप्रलिप्सावञ्चनेच्छा न स्यात्, तर्हि वृजिनजं पापजन्यं फलमीशनिघ्नमीश्वराधीनं न स्यात्। तथाचेश्वरस्य सर्वकर्तृत्वं भज्येतेति भावः॥18. कल्प्य इत्यादि।सुगतमतविदः --सुगतस्य बुद्धस्य मतविदो दर्शनज्ञाः। सर्वे -- वैभाषिकसौत्रान्तिकयोगाचारमाध्यमिकनामानश्चत्वारोऽपि बौद्धाः। बोद्धा -- आत्मा।कल्प्यः -- कल्पनाविषयः।भ्रान्तिकल्पित इत्यर्थः। इत्याहुः। सर्वेषामपि बौद्धानां नैरात्म्यवादित्वात् आत्मा नास्तीति तेषां साधारणोऽर्थ इत्यर्थः। एके -- वैभाषिकाः। बोध्यम् --- विषयम्। अध्यक्षमित्याहुः -- प्रत्यक्षगम्यमित्याहुः। कतिचन -- सौत्रान्तिकाः। बोध्यम् -- बुद्धिस्थाकारसमर्पकम्। बुद्ध्याकारानुमेयमाहुः ---बुद्धिगतेन स्वाकरेणानुमेयमाचक्षते। कतिचित्---योगाचारः।बोध्यमित्यात्वमाहः--बोध्यस्य मिथ्यात्वमाचक्षते।अन्ये--- माध्यमिकाः।तत्तुल्यन्यायतः---बोध्यतुल्यन्यातया।धियमंपि बोद्धृमिथ्यात्वस्य बौद्धचतुष्टयसाधारणार्थत्वात् तं बोद्धारमिव बुद्धिमपीत्यर्थः।संवृतेरेव सिद्धां जगदुः---संवृत्तिशब्दावाच्यमायाविशेषत एव सिद्धां कल्पितां जगदुरित्यर्थः।बोध्यस्येव बुद्धेरपि मिथ्यात्वं माध्यमिकाः प्रतिपेदिर इत्यर्थः।तान् सर्वान् वैभाषिकादीन् दितिजगुख्यन्---असुरगुरून्। अत्र---एतदधिकरणादिश्वधिकरणेषु। तर्कमानैः---तर्कयुक्तैः प्रमाणैः।द्यति-- सुत्रकारः खण्डयतीत्यर्थः।दो अवखण्डन इत्यस्मात् दैवादिकाल्लटि रूपम्॥19. एकद्ध्यादिति।'' अत्र खलु वैभाषिका द्वेधा वर्णयन्ति, गन्धरसरूपस्पर्शेषु स्पर्शैकस्वभावो वायुपरमाणुः, स्पर्शरूपद्विस्स्वभावस्तेजःपरमाणुः, स्पर्शरूपरसस्त्रिस्वभावोऽप्परमाणुः स्पर्शरूपरसगन्धचतुस्स्वभावः पृथिवीपरमाणुः, इत्येकः पक्षः, अपरस्तु गन्धस्वभावः पार्थिवपरमाणुः, एवं रसस्वभाव आप्यपरमाणुः, रूपस्वभावस्तैजसः, स्पर्शस्वभावो वायवीय इति। तदिदमाह --एकद्व्यादिति।तत्रैवमन्वयः ---- एकद्व्यादिस्वभावैरणुभिर्यत् कार्यमारभ्यते अथवा तत् कार्यं तदेकस्वभावैरारभ्यत इति क्षोणीदेहादिपुञ्चप्रभृतिर्वैभाषिकेणसमाभाषि। इदन्तु क्षणिकैरेव परमाणुभिरिति तैरुक्तम्। तत्र दोषमुद्धाटयति --ज्ञानादानादीति। अयमर्थः -- बोद्धा तावन्नास्त्येव नैरात्म्यवादास्वीकारात्। तेन भवतां\" बुद्धिर्बोध्यञ्चावशिष्येते। तदुभयमपि क्षणिकमेव। तथा च क्षणिकत्वे ज्ञानमपि नोपपद्यते। प्रवृत्तिरपि नोपपद्यते। इन्द्रियार्थसंनिकर्षलक्षण एव वेद्यं नष्टम्। ज्ञानोत्पत्तिक्षणे वेद्यं नानुवर्तते। कथं तस्य प्रत्यक्षेण वेद्यत्वम्?ज्ञानमपि स्वोत्पत्तिक्षण एव नष्टम््। तत्कथमर्थमवबोधयत अनवबोधकञ्च कथं प्रवर्तयेत्? तथा च ज्ञानार्थयोः क्षणिकत्ववादि नस्तवार्थावबोधनमर्थप्रवर्तनञ्च न घटते। ननु यत् सत् तत् क्षणिकं यथा जलधरपटलमित्याद्यनुमानात् क्षणिकत्वं प्रतिपद्यामाह इति बौद्धाः प्राहुः, तत्रोत्तरमाह -- निर्बाधेति। स एवायं प्रदीप इति भ्रान्तप्रत्यभिज्ञादिव्यावृत्तिसिद्धयै निर्बाधत्वमुच्यते। स एवायं स्फटिक इति प्रत्यभिज्ञायाः खलु स्वारसिको बाधो न क्वापि दृश्यते। तेन सा प्रत्यभिज्ञा भददनुमानं मथ्नातीत्यर्थः। शेषमिति --यत् क्षणभङ्गवादे वक्तव्यमवशिष्टं तत्सर्वस्माभिस्तत्त्वमुक्ताकलापे सूक्तम्'' इति चिन्तामणिपङ्क्तिः। क्षोणीदेहादिपुञ्चप्रभृतिरेकद्व्यादिस्वभावैरणुभिरारभ्यत इति शेषः। अथवा तत्तदेकस्वभावैर्गन्धाद्येकैकस्वभावैरणुभिरारभ्यत इति वैभाषिकेण यत्समाभाषि वैभाषिककर्तृकं यत् समाभाषणं तत्र बोध्यबुद्ध्योःक्षणभिदुरतया ज्ञानादानादि न सिध्येत्। निर्बाधा बाधकप्रत्ययरहिता प्रत्यभिज्ञाप्यनुमितिमथनी यत्सत्तत्क्षणिकं यथा जलधरपटलमित्याद्यनुमिति बाधिकेत्यर्थः।शेषमन्यत्र तत्वमुक्ताकलापादौ सूक्तं सुष्टूक्तमित्यन्वयेऽपि न दोष इति भाति॥20. बोधेष्वित्यादि। उपरितनेषु -- स्वोत्पत्तिक्षणानन्तरक्षणभाविषु। बोधेषु -- ज्ञानेषु। निजम् --स्वकीयम्। आकारभेदम् -- नीलाद्याकारभेदम्। अपर्यन् -- सङ्क्रामयन्। प्राक्तन -- पूर्वक्षणभवः। अर्थः -- घटादिः। तद्वैचित्र्यानुमेयः --- ज्ञानगताकारवैचित्र्यलिङ्गेनानुमेयः। क्वचिदपि -- कुत्रापि विषये। तदध्यक्षता न -- तस्यार्थस्य प्रत्यक्षविषयत्वं नास्ति। इति प्रजल्पन् सौत्रान्तिकाख्यः --सौत्रान्तिकनामा वौद्धविशेषः। प्राक् पश्चाच्च प्रवृत्तैः -- स्वस्य गुरूपदेशलाभात् पूर्वं पश्चाच्च लब्धोपदेशैर्बौद्धमतनिर्धारणप्रवृत्तैः। विहतिबहुलतां गौरवञ्च ब्रुवाणैः --- व्याहतिबाहुल्यं\" कल्पनागौरवञअच वदद्भिः। शिक्षादक्षैः --- स्वपक्षदूषणेन स्वस्यापथप्रवृत्तिवारणमेव शिक्षा तत्र समर्थैः। सयूथ्यैः -- सतीर्थ्यैर्वैभाषिकादिभिरेव। दमितः -- घातितः, भग्नदर्पः कृत इति यावत्। स्वयं नष्टोऽर्थं कथं स्वीकारं कालान्तरव्रर्तिनि ज्ञाने समर्पयति?कथञ्च प्रच्यक्षरूपतया प्रतीयमानोऽर्थो बुद्धिगताकारेणानुमीयते? कथञ्च वा नीलपीताद्येकाकारदर्शने ज्ञानवतः कश्चिन्नीलाकारो विषयरूपोऽन्यो नीलाकार इत्याकारद्वयं भवता परिकल्प्यते? इति दूषणकलापैर्दमित इत्यर्थः॥उपशमं यातु॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.2.3 समुदायाधिकरणम्\nमाध्यमिकयोगाचारसौत्रान्तिकवैभाषिकसंज्ञाश्चतुर्विधा बौद्धाः। ते सर्वेऽप्यादिबुद्धस्य शिष्याः क्रमेण सर्वशून्यत्वबाह्यर्थशून्यत्वबाह्यार्थानुमेयत्वबाह्यार्थप्रत्यक्षत्ववादिनः। तत्र 'बुध्या विविच्यमानानां स्वभावो नावधार्यते। अतो निरभिलप्यस्ति निस्स्वभावाश्च दर्शिताः॥ यथा यथा विचार्यन्ते तथा तथे'त्यादिन्यायैः\" गुरुणा सर्वशून्यत्वं बोधितेषु शिष्येषु ये गुरुक्तं तथैवांगीकृत्य पर्यनुयोगं नाकुर्वन् ते गुरुक्तस्य श्रद्धयांगीकरणादुत्तमाः, तत उपरि पर्यनुयोगाकरणादधमाश्चेत्युत्तमाधमत्वयोगात् मध्यमां स्थितिमास्थिता माध्यमिकाः। ये तु बाह्यार्थानां शून्यत्वमंगीकृत्य कथं विज्ञानस्यापि शून्यत्वं, जगदान्ध्यप्रसंगादिति पर्यनुयोगमकुर्वन्, ते गुरूक्तांगीकरणस्य आचारसंज्ञया तन्मते परिभाषितस्य तत उपरि पर्यनुयोगस्य योगसंज्ञया तन्मते परिभाषितस्य च सद्भावात् योगाचाराः। गुरुणा तान् प्रत्यान्तरं विज्ञानमात्रमस्ति, तदेव नीलाद्याकारं न तु तद्व्यतिरेकेण बाह्यं नीलादिकमस्ति सहोपलम्भनियमेन नीलादीनां\" तद्विज्ञानानाञ्चाभेदसिद्धेः, भेदे गवाश्वत्तन्नियमाभावप्रसङ्गात्, तदेव विज्ञानाकारात्मकं नीलादिकमनादिवासनावशात् बहिर्वदवभासत इति बोधिते कथं सर्वथैव बाह्यार्थस्य शून्यत्वं, बाह्यस्य नीलादेरवभासात्। अहमुल्लेखेन विज्ञानस्यान्तरतया इतमुल्लेखेन नीलादेर्बाह्यतया च भेदेऽवभासमाने सहोपलम्भनियममात्रस्याप्रयोजकस्याभेदसाधनाक्षमत्वात्, सहत्वोक्त्यैव भेदानुमतेश्चेति यैः पर्यनुयुक्तं, तान् प्रति सत्यमस्ति बाह्यं नीलादिकं न तु तत्प्रत्यक्षं अनुत्पन्नस्याविद्यमानस्य प्रत्यक्षत्वायोगात्, उत्पन्नस्य क्षणिकस्य स्थित्यभावात्। किं तु उत्यपद्यमानं नीलादिविज्ञाने स्वाकारं समर्प्य नश्यति। ततोविज्ञानगताकारेणातीतन्नीलादिकमनुमीयतइति बोधिते सति तैरित्थं\" शिष्यप्रश्नानुरोधेन कियत्पर्यंत मुपदेशसूत्रं प्रवर्तिष्यतइति सूत्रस्यांते पृष्टे गुरुणाऽभिहितं-- भवन्तस्सूत्रस्यांतं पृष्टवन्तस्सौत्रांतिकाभवन्त्विति। अतस्ते सौत्रांतिकाः। ततो विज्ञानेनानुमेयं बाह्यमितीयं विरुद्धाभाषा। तस्यैव विज्ञानस्य तद्विषयप्रत्यक्षत्वात् प्रत्यक्षस्य कस्यचिदप्यर्थस्याभावे व्याप्तिसंवेदनस्थानाभावेन अनुमानाप्रवृत्तेश्चेति यैः पर्यनुयुक्तं ते वैभाषिकाः। तात् प्रति बाह्यप्रत्यक्षत्वमप्युपदिष्टं। एवं यथाश्रुतं स्व स्व प्रश्नोत्तरवाक्यार्थं श्रद्दधानास्ते तथैव मतभेदानास्थिषत। तत्र वैभाषिकादिक्रमेण चतुर्विधानपि बौद्धान् निरसितुं क्रमेण चत्वार्यधिकरणानि। ततः क्षपणकान्निरसितुमेतमधिकरणम्। वैदिककापिलकणभुङ्निराकरणानन्तरमवैदिकास्ते निरस्यन्त इति अर्धवैनाशिकनिरासानन्तरं सर्ववैनाशिका निरस्यन्त इति पूर्वाधिकरणेन पेटिकासङ्गतिः\" वैभाषिकाद्यधिकरणानां त्रयाणां केषांचित् क्षणिकत्वमभ्युपगच्छन्तस्तार्किकाः अर्धवैनाशिकाः। ते हि जाठराग्निना पच्यमानानां भुक्तपीताहारावयवानां\" प्रतिक्षणमुपचयापचयवैषम्यात् अवयविशरीरमपि प्रतिक्षणमुपचयापचयवदन्यदन्यद्भवति। यद्यपि शरीरस्य प्रतिकलमुपचयापचयदर्शनं नास्ति, तथाऽपि वर्षधारानिपातैस्तटाकजलस्येव घटीयंत्रोक्षेपणैः कूपजलस्येव चान्ते तद्दर्शनात् यौक्तिकं प्रतिक्षणं किंचित्किंचिदुपचयापचयज्ञानस्त्येव। आहारावयवानां शरीरावयवत्प्राप्त्या तदपचयोपचयाभ्यां शरीरापचयोपचयावश्यम्भावात्। यथा हि चन्द्रतारकादीनां मुहूर्तादिकालव्यवधानेन बहुदेशान्तरप्राप्तिदर्शनात् प्रतिक्षिणं स्वल्पदेशांतरप्राप्तिज्ञानं योक्तिकमस्तीत्यभ्युपगच्छन्ति। एवं प्रतिक्षणमवश्यम्भाविभिः\" खननपूरणादिभिः भूगोलकस्य, नदीजलसंसर्गशीकरोत्पतनैस्समुद्रस्य च उपचयापचयवत्त्वेन क्षणिकत्वमभुयपगच्छन्तस्सर्ववैनाशिकाः। बौद्धास्तु सर्वस्यापि प्रपञ्चस्य क्षणिकत्वमभुयुपगच्छन्तस्सर्ववैनाशिकाः। बौद्धास्तु सर्वस्यापि प्रपञ्चस्य क्षणिकत्वमभ्युपगच्छन्तस्सर्ववैनाशिकाः। बौद्धेष्वपि वैभाषिक सौत्रान्तिकाः परमाणुवादिनइति काणादप्रत्यासत्त्या तदुभयसाधारणैस्सौत्रान्तिकासाधारणैश्चदूषणैरुभयेषां प्रथमाधिकरणे निरासः, द्वितीयाधिकरणे क्षणिकवादसाम्यात् योगाचाराणां. ततो बौद्धत्वसाम्यात् माध्यमिकानां, तदनन्तरमवैदिकत्वसाम्यात् क्षपणकानामितिविवेकः। यद्यपि क्षपणकाअपि परमाणुवादिनः, तथापि वैभाषिकसौत्रांतिकैः खरस्नेहोष्णतेणस्वभावाश्चतुर्विधाः परमामवस्तैरभ्युपगम्यन्ते। परमाणूनां\" तार्किकैः स्थिरत्वैकान्त्यवत् क्षणिकत्वैकांत्यंतैरभ्युपगम्यते। क्षपणकास्तु परमाण्वैकविध्यवादिनः स्थैर्याद्यनैकान्त्यवादिनश्चेति वैभाषिकसौत्रांन्तिकानां तार्किकप्रत्यासत्त्यतिशयोस्तीति संगतिविशेषोद्रष्टव्यः। तत्र परमाणुवादिनोवैभाषिकसौत्रान्तिकाएवमाहुः- रूपरसगन्धस्पर्शस्वभावाः पार्थिवाः परमाणवः रूपरसस्पर्शस्वभावाआप्याः, रूपस्पर्शस्वभावास्तैजसाः, स्पर्शस्वभावावायवीयाः, भूसूधरसमुद्ऱब़डबानलमहावाय्वात्मकभूतरूपेण संहन्यन्ते। तेभ्यश्च पृथिव्यादिभ्यः शरीरेन्द्रियघटादिविषयरूपभौतिकसंघाताभवन्ति। सर्वत्र संघातः अवयवसमुदायएव। न तद्व्यतिरेकेण अवयविद्रव्यान्तरोत्पत्तिरस्ति तदुत्पत्तौ तत्र चाक्षुषत्वाद्यर्थं पूथग्रूपादिमत्त्वस्य अभ्युपगन्तव्यत्वात्। अवयवरूपादिव्यतिरिक्तस्य च अवयविनि रूपादेरनुपलम्भात्। नहि नानावर्णैस्तन्तुभिरारब्धे पटे तन्तुगतनानारूप व्यतिरेकेण पटे रूपान्तरं, अवयवभेदव्यवस्थितमधुराम्लरसव्यतिरेकेण आम्रफले रसान्तरं अतिपक्वाल्पपक्व भागभेदव्यवस्थितपूतिगन्धसुरभिन्धव्यतिरेकेण नागवल्लीपर्णे गन्धान्तरं, भागभेदव्यवस्थितकठिनसुकुमारस्पर्शव्यतिरेकेणकदलीदलेस्पर्शान्तरं, मूलमध्याग्रभागव्यवस्थितमहदल्पाल्पतर परिमाणव्यतिरेकेण वृक्षे परिमाणांतरञ्च उपलभामहे। नानावर्णतन्त्वारब्धेषु पटेषु चित्राख्यं\" रूपान्तरं कैश्चिदभ्युपगतमिति चेत् तदन्यैर्दूषितमेव। 'चित्रं चेदेकता नस्यात् एकंचेच्चित्रता कथं। एकंच तच्च चित्रंचेत्येतच्चित्रतरं\" ह'दिति। रसादिषु तु अव्याप्यवृत्तित्वं केनापि नाभ्युपगतम्। तस्मादणुहेतुको भूतसमुदायः भूतहेतुकोभौतिकसमुदायइत्येवमणुभूतहेतुकसमुदायद्वयरूपएव बाह्यार्थः। सेयं प्रक्रियाऽनुपपन्ना। यतोऽणुभूतहेतुकसमुदायद्वयेऽभ्युपगम्यमाने जगदात्मकसमुदायभावः चेतनस्य तद्विषयव्यवहारश्च न प्राप्नोति। कुतः। अणुनां भूतानांच मेलनार्थव्यापारं विना हेतुत्वे सदा कार्योत्पत्त्यापत्तेः, मेलनहेतुव्यापारविशिष्टानामणूनां\" भूतानांच भूतभौतिकहेतुत्वं वक्तव्यं। न च तत्क्षणिकत्वे घटते। येषां व्यापारावेशः, तेषां मेलनक्षणे नष्टत्वात्। येषां मेलनं तेषां\" व्यापारक्षणानुत्पन्नत्वात्। यस्यचेतनस्येंद्रियसन्निकर्षः तस्य ज्ञानोत्पत्तिकाले, यस्य ज्ञानोत्पत्तिः तस्य हानादिव्यवहारकाले च नष्टत्वात्। केषांचिन्मेलनहेतुव्यापारेणान्येषां मेलनाभ्युपगमे कस्यचिदिन्द्रियसन्निकर्षादिनाऽन्यस्य वेदनद्यभ्युगमे चातिप्रसंगात्। नच व्यापारवतां मेलनवतांचाणुभूतानामेकसंतानवर्तित्वात् इन्द्रियसन्निकर्षवतो वेदनादिमतश्चेतनस्य एकसंतानवर्तित्वाच्चानतिप्रसंगः। क्षणिकसंतानव्यतिरिक्तस्य स्थिरस्य संतानस्य क्षणिकत्ववादिभिरनभ्युपगमात्। नन्वस्थिरेष्वपि स्थिरत्वभ्रान्तिरूपाविद्याऽस्ति, साच रागादिहेतुः, रागादिपारवश्यंचाविद्याहेतुरिति अविद्यारागादेः प्रवाहस्तावदनुभवसिद्धः। तस्य शरीरेन्द्रियविषयादिरूपसमुदायभावाभावे अनुपपत्तेः तदाक्षिप्तसमुदायसिद्धिरप्रतिक्षेप्येति चेन्न। कारणाभावेन समुदायभावानुपपत्तावुक्तायां कारणोक्त्या हि तदुपपत्तिस्समर्थनीया। नचाविद्यारागादिः परमाण्वादिव्यापारनिरपेक्षस्समुदायहेतुः। शुक्तिरजतभ्रांतिरूपाविद्यारजतरागादिनाऽपि शुक्तेश्शुक्तिरूपसमुदायताप्रहाणेन रजतरूपसमुदायतापत्तिप्रसंगात्। अन्यस्याविद्ययान्यस्य रागादिजननेऽतिप्रसंगेनाविद्यारागादिप्रवाहानुपपत्तेश्च। स्यादेतदन्यस्य कर्मणा अन्यत्र संयोगजननेऽतिप्रसंगइतिदोषो न बौद्धमते प्रसरति। न हि तैः क्षणिकेषु परमाण्वादिषु कर्मसंयोगावभ्युपगम्येते। किन्तु देशान्तरस्थेन देशान्तरस्थस्योत्पादः सकर्मप्रत्ययस्यालम्बनं, विप्रकृष्टदेशेन सन्निकृष्टदेशस्य उत्पादः ससंयोगप्रत्ययस्य। ततश्च यथा न्यायमते नानादिक्प्रभवशब्दमूलकशब्दपरम्पराजननक्रमेण बहूनां शब्दानां मेलने सति कोलाहलप्रत्ययः, एवं बहूनां परमाणूनां तथा पुञ्जीभावेसति भूभूधरादिप्रत्ययः। दृष्टंह्येकैकस्य केशस्य दूरे दृश्यत्वाभावेऽपि बहूनां केशानां कवर्यादिरूपेण पुञ्जीभावेसति तत्समुदायस्य दृश्यत्वं। न चादृश्यसमुदायस्या दृश्यत्वनियमः। अप्रयोजकत्वात्। एकैकस्य तन्तोस्स्यवनाकर्षणशक्त्यभावेऽपि तत्समुदायस्य तदाकर्षणशक्तिवत् एकैकस्य परमाणोरदृश्यत्वेऽपि तत्समुदायस्य तदाकर्षणशक्तिवत् एकैकस्य परमाणोरदृश्यतवेऽपि तत्समुदायस्य दृश्यत्वोपपत्तेः। तदाहुः- 'प्रत्येकं दृष्ट्ययोग्यत्वेऽप्यणूनां दृश्यता भवेत्। मेलनेसति तन्तूनां नौकाद्याकृष्टिशक्तिव'दिति। तस्मान्न हेत्वसम्भवेन समुदायभावानुपपत्तिरिति चेत् एवमपि हेतुहेतुमद्भावो नोपपद्यते। उत्तरघटक्षणोत्पत्तिदशायां पूर्वघटक्षणस्य विनष्टत्वेन तस्य उत्तरघटक्षणं\" प्रति हेतुत्वानुपपत्तेः। बौद्धमते वस्तुतः कालो नास्ति। उद्यन्नेव स्वरसभंगुरो घटादिः क्षणकल्पनामात्रनिमित्तं भवति। स च घटादिः\" स्वोदयविनाशपरिकल्पितक्षणवत्त्वात् क्षणिक इत्युपचर्यते, वपुष्मान् शिलापुत्रक इतिवदिति तेषां प्रक्रिया। अतस्तन्मतमर्यादया घटएव क्षण इति सामानाधिकरण्येन घटः क्षण इति ग्रन्थेषु व्यवहारः। ननु नष्टस्य हेतुत्वासम्भवः, उक्तं हि तेषां तत्वसंग्रहे- 'भावानां\" कारणत्वं न नष्टतया अवस्थिततया वा। अपितु भूततया। भूतश्च स्थितो वा भवतु, नष्टो वा। कारणान्तरपौष्कल्ये सति स्वकार्यमविलम्बेन करोती'ति। दृष्टं हि बीजकृतदोहलसंस्कारस्य कालान्तरभाविपुष्पफलादिगतवर्णरसविशेषहेतुत्वं तस्मान्नष्टत्वेन हेतुत्वानापत्तिरिति चेत्। मैवं। यदि कार्यदशायामसदपि यदा कदाचित्पूर्वसत्त्वमात्रेण हेतुस्स्यात् तदा सर्वदा सर्वत्र सर्वस्याप्युत्पत्तिस्स्यात्। घटोत्पत्तिदशायामंकुरादेरपि उत्पत्तिस्स्यात्। अनादौ कालप्रवाहे नष्टस्य बीजादेस्सत्वात्। न च क्षेत्रतत्कर्षणादिसहकार्यभावश्शङ्कनीयः। तस्यापि नष्टस्य पूर्वसत्त्वाविशेषात्। दोहलद्रव्याणां तु यावत्कार्योत्पत्तिसूक्ष्मरूपेणानुवृत्तिरस्त्येव वृक्षायुर्वेदादिदोहलशास्त्रप्रसिद्धा। स्यादेतच्चिरनष्टस्य निर्व्यापारस्य माभूद्धेतुत्वं, स्वरूपेण स्वव्यापाररूपेण वा पूर्वक्षणवर्तिनस्तु स्यात्। अवश्यञ्च कारणस्य पूर्ववृत्तित्वं वाच्यम्। तेनैव कारणत्वोपपत्तौ किं कार्यंकालवर्तित्वेन। लोके च विनष्टस्य बीजस्य अङ्कुरे, क्षीरस्य दध्नि, मृत्पिंडस्य घटे च कारणत्वं\" दृष्टम्। यदि तु कारणस्य कार्यकालवृत्तित्वमपेक्ष्येत, तदा बीजादीनां विनाशोंकुरादिकारणं पूर्वघटक्षणविनाश उत्तरघटक्षणकारणमित्यस्त्विति चेत्। यद्येवं कार्यकालासतः कारणत्वमिष्यते, 'अधिपतिसहकार्या लम्बनसमनन्तरप्रत्ययाः चत्वारः चित्तचैत्तहेतव'इति हि बौद्धानां\" प्रतिज्ञा। तथा हि बुद्धसूत्रम्- 'चतुर्विधान् हेतून् प्रतीत्य चित्तचैत्त्या उत्पद्यन्त' इति। अधिपतिरिन्द्रियं। तद्धि ज्ञानस्य रूपादिषु पञ्चसु एकैकमात्रविषयत्वनियामकम्। नियामकश्च लोके अधिपतिरुच्यते। सहकारि आलोकादिकं। आलम्बनं घटादिकं। समनन्तरप्रत्ययः\" पूर्वज्ञानम्। एतान् चतुर्विधान् हेतून् प्राप्य चित्तं ज्ञानं चैत्याः तदभिन्नास्सुखादयश्च जायन्त इति प्रतिज्ञार्थः। इयं हीयेत प्रतिज्ञा। पूर्वक्षणवृत्तित्वाभावे कारणत्वायोगात्। उत्तरक्षणवृत्तित्वाभावे वर्तमानत्वग्राहिप्रत्यक्षविषयत्वायोगात्। अन्यथा कारणस्य विषयतासिध्यर्थं तस्यापि कार्योत्पत्तिक्षणे स्थित्यभ्युपगम्येत, तदा संप्रयोगज्ञानयोर्हेतुहेतुमतोः यौगपद्यं स्यात्। एतेन पूर्वक्षण विनाशस्योत्तरक्षणकारणत्वमपि निरस्तम्। तथा सत्यधिपत्यादिकारणत्वप्रतिज्ञाविरोधात्। किं च पराभिमतो निरोधाख्ये विनाश एव न संभवति। एवं हि ते कल्पयन्ति। सर्वत्र निरन्वयो निरनुवृत्तिक एव स निरोधशब्दे, नोच्यते, स द्विविधः स्थूलस्सूक्ष्मश्च। मुद्गरपातानन्तरं सर्वैरुपलभ्यमानो घटनाशस्स्थूलः प्रतिसंख्यानिरोधः, प्रतिसंख्या विषयत्वप्रतिकूला तदसत्वग्राहिणी लौकिकानां\" बुद्धिः, तद्विपरीतः अप्रतिसंख्यानिरोधस्सूक्ष्मः, लौकिकोपलब्ध्ययोग्योयुक्त्या साध्यमानः प्रतिक्षणविनाश इति द्विविधोऽप्ययं\" निरन्वयविनाशो न सम्भवति। अविच्छेदात्। सदैवाविच्छिन्नतयाऽनुवर्तमानस्य द्रव्यस्य पूर्वावस्थाप्रहाणोत्तरावस्थापत्तिभ्यामेव नाशोत्पत्तिव्यवहारः। न तु द्रव्यस्य क्विदपि निरन्वयविनाशोऽस्तीत्यारम्भणाधिकरणे समर्थितत्वात्। अतो विनाशस्य कारणत्वं न सम्भवति। 'आकाशं द्वौ निरोधौ च नित्यं त्रयमसंस्कृतम्। बुद्धिबोध्यं त्रयादन्यत् संस्कृतं क्षणिकञ्च त'दिति बौद्धैः 'संस्कृतं कार्यमेवानित्यं, असंस्कृतमकार्यमाकाशादित्रयं तु नित्य'मिति नित्यत्वेनाभ्युपगतस्य निरोधद्वयस्य कारणत्वानुपपत्तेश्च, अविच्छेदेनानुवर्तमानस्य कारणत्वे सदा सर्वत्र सर्वकार्योत्पत्तिप्रसङ्गात्। तत्सहकारित्वेनाभिमतानामपि निरोधद्वयस्य नित्यत्वात्। किं च निरोधद्वयं आकाशं\" चेति त्रयमवस्थात्मकं तुच्छमिति बौद्धा मन्यन्ते। तत्र तुच्छात् कथं\" जगदुत्पत्तिः? तुच्छादुत्पत्तौ तुच्छस्य निर्विशेषत्वेन कारणविशेषकृतकार्यविशेष व्यवस्थित्यसम्भवात् घटक्षणानन्तरं सर्वस्य जगत उत्पत्तिस्स्यात्। तुच्छादुत्पद्यमानञ्च कार्यं तुच्छमेव स्यात्। तस्य सद्रूपतया प्रतीतिर्न स्यात्। सुवर्णरुचकादिन्यायेन कारणानुसारित्वात् कार्यस्य। अपिच- आकाशमपि तुच्छमिति बौद्धैरुच्यते। तत्कथमुपपद्यते। प्रतीयते हि स्पष्टमाकाशं 'अत्र श्येनः पतति, अत्र गृध्र'इति श्येनादिपतनदेशत्वेन। नन्वियं प्रतीतिश्चन्द्रसूर्यालोकविषयत्वेनोपपद्यते। महान्धकारे 'खद्योत इह पतती'ति प्रतीतिः खद्योतप्रकाशविषयत्वेनोपपद्यते। 'इह चन्द्र इह सूर्य' इति प्रतीतिरपि तत्तदालोकविषयत्वेनोपपद्यते। तदाश्रितस्याप्यालोकस्य स्वरूपसम्बन्धविशेषेण तदाधारतया प्रतीतिरप्युपपद्यते। 'वने तिलक'इति वृक्षसमुदायरूपस्य वनस्य स्वरूपसम्बन्धविशेषेण तिलकवृक्षाधारत्वप्रतीतिदर्शनात्। आकाशस्यापि हि श्येनाधारता स्वरूपसम्बन्धविशेषेणैवोपपादनीया। निबिडमूर्तद्रव्यस्य भूतलादेरिव तस्य मुख्यतया गुरुद्रव्याधारत्वासम्भवात्। किं च- 'इह पक्षी, नेह पक्षी'ति आधारत्वानाधारत्वप्रतीतिद्वयं\" अवयवभेदावच्छेदेन शक्यमुपपादयितुमालोके। नत्वाकाशे। तस्य निरवयवत्वात्। न चाकाशेऽपि तत्तदधः क्षितिभागभेद एव अवच्चेदकभेदसस्यादिति वाच्यं। ऊर्ध्वाधरदेशयोः 'इह पक्षी, नेह पक्षी'ति प्रतीत्योस्तदभावात्। तस्माच्छ्येनपतनादिप्रतीतेरालोकविषयत्वसम्भवात् आकाशे सा न प्रमाणमिति चेत् उच्यते- अस्तितावत् 'प्राग्भागे श्येनः पतति प्रत्यग्भागे गृध्र' इत्यादिप्रतीतिः। तस्यां प्राग्देशादिरुपाधारः\" प्रतीयते। स एवाकाशः। तद्व्यतिरेकेण दिशोऽनंगीकारात्। तस्यैव तत्तदुपाधिभेदेन प्रागादिरूपत्वोपपत्तेः। न च वाच्यं तत्तदुपाधिसम्बन्धेन आलोक एव प्राग्भागादिरूपोऽस्त्विति। 'प्राग्भागे चन्द्रालोकः प्रत्यग्भागे तम' इत्यादिप्रतीतिष्वपि आलोकादेरप्याधारत्वेन प्रागादिदेशप्रतीतेः। एवं तर्हि प्राग्भागेऽवकाशोस्तीत्यादिव्यवहारेण अवकाशात्मकादाकाशादप्यन्यस्तदाधारो देशस्स्यादिति चेत् न। तत्रावकाशशब्दस्य निबिडमूर्तद्रव्यावस्थानविरोधिमूर्तद्रव्यान्तरनिरोधाभावपरत्वात्। अत एव 'प्राग्भागेऽवकाशोऽस्ति न प्रत्यग्भागे भुञ्जानैर्निबॢड' इति क्वचिद्देशे अवकाशनिषेधोऽपि दृश्यते। न ह्याकाशस्य तत्र निषेधस्सम्भवति। सर्वगतत्वात्। असर्वगतत्वे चावरणापायेऽप्यवकाशाभावप्रसङ्गात्। नहि पूर्वमसन्नाकाशः। एवं च मूर्तद्रव्याभाव एवावकाशः तत्तदुपाध्यवच्छिन्नः\" प्रागादिव्यहारालम्बनमस्तीत्यपि शङ्का निरस्ता। तस्य देशाधेयत्वेन प्रतीतेः, 'प्राग्भागेऽवकाशो नास्ति तत्र नीरन्ध्रमासते द्विजा' इति आवरणाभावरूपावकाशप्रतिषेधेऽपि प्रागादिदेशसत्त्वव्यवहाराच्च। नचैव मावरणाभावरूपावकाशस्येव प्राग्भागादिरूपदेशस्यापि देशाधेयत्वेन व्यवहारोऽस्ति। येन ततोऽपि व्यतिरिक्तो देशस्सिध्येत्। अयं प्राग्देश इत्यादिरेव हि व्यवहारः। न त्वस्मिन् देशे प्राग्देशे इत्यादिरूपः। 'इहाकाश' इत्यपि लौकिकप्रतीतेस्तद्व्यतिरिक्तो देशस्स्यादिति चेन्न। लौकिकानामाकाशप्रतीतेरुपरि परितश्चावाङ्मुखेन्द्रनीलमहाकटाहवदवभासमाने मेरुशिखर रत्नप्रभाविशेषत्वेनागमसिद्धे नीलद्रव्य एव व्यवस्थितत्वात् तस्य दिग्विशेषाधेयत्वेन प्रतीत्यविरोधात्। देशरूपस्याकाशस्य 'इदानीमिह घट' इत्यादि प्रतीतिषु कालवत् पदार्थविषयत्वेन भानंविना क्वचिदपि लौकिकप्रतीतौ स्वातंत्र्येण भानानङ्गीकारात्। तस्मादाकाशस्य प्रामाणिकत्वात् 'आकाशं निरोधद्वयमिति तुच्छत्रयमेव नित्यं, सद्रूपमन्यत्सर्वं क्षणिक'मित्येतदयुक्तं। ननु क्षणिकत्वं प्रामाणिकं कथं प्रत्याख्यायते। प्रत्यक्षं हि वर्तमानवस्तुविषयं, अवर्तमानादतीतात् पूर्वक्षणवर्तिनोऽनागताच्चोत्तरक्षणवर्तिनस्स्वविषयं\" व्यावृत्तमवगमयति। यथा 'नीलो घट' इति नैल्यविशिष्टप्रत्यक्षं अरुणादिव्यावृत्तं घटमवगमयतीतिचेत् उच्यते- उदाहृतमभिज्ञाज्ञानं\" घटस्य वर्तमानकालसम्बन्धमिव 'सोऽयं घट' इति प्रत्यभिज्ञानं तस्यावर्तमानकालसम्बनधमपि विषयीकरोति। अतस्तदनुसारादेकस्य वर्तमानावर्तमानकालद्वय सम्बन्धसिद्धौ क्रमिकत्वेन कालद्वयस्याविरोधोपपत्तेश्च वर्तमानकालसम्बन्धविषयं ज्ञानमयोगव्यवच्चेदमवगमयेत् नान्ययोगव्यवच्छेकं स्वावच्छेदेन वाऽन्ययोगव्यवच्छेदं। न तु सर्वात्मना। अत एव चित्रपटे नैल्यज्ञानं नानीलव्यावृत्तिं गमयति। प्रदेशविशेषावच्छेदेन वा तां गमयति। न हि धर्मयोरविरोधो धर्मिभेदेनैवोपपादनीयः। अपि तु सामानाधिकरण्यप्रमित्यनुदयेनापि। तदुदये तु स्वमनीषिकामात्रकल्पितो विरोधो न प्रामाणिकानां हृदयंगमः। ननु स्मृतिप्रत्यक्षयोः क्लृप्तकारणाभ्यां 'स' इति 'अयं घट' इति च स्मृन्यनुभवरूपं ज्ञानद्वयमेव भवितु मर्हति। न प्रत्यभिज्ञारूपमेकज्ञानमिति चेन्न। तदिदं मया निहितं रजतमिति तदर्थिन इदमर्थे प्रवृत्तिदर्शनेन प्रत्यभिज्ञानस्यैकज्ञानत्वसिद्धौ तत्र कार्यबलात् तत्र संस्कार प्रत्यासत्तिसहितमिन्द्रियं कारणमिति कल्पनोपपत्तेः। ननु तथाऽपि प्रत्यभिज्ञाभ्रान्तिरूपैव क्रमसंवर्धमानेषु तरुगुल्मलतादिषु सन्ततसन्तन्यमानाबयवोपचयापचयवत्सु गिरिसमुद्रादिष्वतयन्तविलक्षणेषु बालवार्धक्यापन्नशरीरेष्वपि दृश्यते। अतः\" कूटसाक्षिणी प्रत्यभिज्ञा न क्वापि प्रमाणमिति चेन्न। उदाहृतप्रत्यभिज्ञानस्यावस्थाभेदेऽप्यवस्थावद्द्रव्यैक्यविषयत्वेन प्रामाण्योपपत्तेः। न हि प्रत्यभिज्ञानस्य अवस्थैक्यं विषयः\" येनाप्रामाण्यं भवेत्। किं त्ववस्थावद्द्रव्यैक्यमेव। न च आगमापाय्यवस्थातिरेकेणानेकावस्थानुयायिद्रव्यमेव नास्तीति वाच्यम्। तस्मिन्नन्तत उदाहृतप्रत्यभिज्ञानामेव प्रामाण्यसिध्या तत्प्रत्याख्यानायोगात्। ज्वालालूनपुनर्जातकेशनखादिप्रत्यभिज्ञामात्रस्य सादृश्यनिबन्धनभ्रान्तित्वकल्पनमपि न युक्तम्। वाधितज्ञानदृष्टान्तेन अबाधितज्ञानानामप्यप्रामाण्यकल्पने प्रमाणेन वस्तुसिद्धिमात्रस्य लोपप्रसङ्गात्। एतेन यद्बौद्धा वदन्ति- 'स्मृतिः पूर्वानुभूतेऽर्थे दर्शनं वार्तमानिके। तयोरत्यन्तभेदे च केनाभेदः प्रतीयताम्॥ रूपशक्त्यादिभेदेन बालाद्वृद्धोऽतिभेदवान्। परस्मिन्पूर्वरूपस्य न लेशोऽप्युपलभ्यते॥ परस्यापि न पूर्वत्र कथमेकन्तु तद्भवेत्। अवस्थानामयं भेदो नावस्थानवतो यदि॥ अवस्था एव दृश्यन्ते न स्वप्नेऽपि ततो पर'मिति। ननु इदं सर्वं क्षणिकत्वनिराकरणहेतुजालं\" वैभाषिकमत इव न सौत्रान्तिकमे प्रवर्तते। तत्र यत्प्रत्यक्षविषयस्य तत्कारणत्वं न स्यादिति प्रत्यभिज्ञाविरोधापादनं तत्तावन्नप्रवर्तते। सा हि प्रतिज्ञा बाह्यार्थप्रत्यक्षत्ववादिनामेव। यच्च क्षणिकत्वकल्पनस्य प्रत्यभिज्ञाप्रत्यक्षेण बाधवचनं न तदपि प्रवर्तते। बाह्यार्थेषु प्रत्यक्षप्रत्यभिज्ञायामसिद्धेः। एव़ञ्च 'घटादि क्षणिकं अर्थक्रियाकारित्वात् शरीरादिवदिति बौद्धानां क्षणिकत्वानुमानमपि प्रत्यभिज्ञानबाधासिध्या निरुपप्लवं। अस्ति चात्रविपक्षबाधकतर्कस्स्सत्वोच्छित्तिप्रसंगः। अर्थक्रियाकार्यत्वमेव हि सत्त्वं। न ततोन्यज्जात्यादिरूपं। प्रमाणाभावात्। तच्चन्थायि वपक्षे न संभवति। तथा हि- स्थायी भावः स्वीयामर्थक्रियां क्रमेण कुर्यात् युगपद्वा। आद्ये कालांतरभाविनीं प्रत्यपि इदानीं समर्थो वा न वा। प्रथमेताबदिनानीमेव कुर्यात्। नहीदानीमसमर्थः कालान्तरे समर्थो भवति। युगपदिति पक्षे त्विदानीमेव कर्तव्यस्य सर्वस्य कृतत्वात् कालान्तरे समर्थे भवति। युगपदिति पक्षे त्विदानीमेव कर्तव्यस्य सर्वस्य कृतत्वात् कालान्तरे तस्यासत्त्वं भवेत्। ननु इह क्षणिकत्वानुमाने अस्ति प्रबलः प्रतिकूलतर्कः। क्षणिकत्वे हि त्वदुक्तविपक्षबाधकतर्कोपि न प्रवर्तते। तदुपयोग्यापाद्यापादकभूयस्सहचारदर्शनोपाध्यभावावधारण व्याप्तिग्रहणादीनामैकाधिकरण्यनियमात्। मैवं। एवमादीनामैकाधिकरण्यनियमे क्षणिकत्ववादिनामसंप्रतिपत्तेः। अतिप्रसंगशंका तु कार्यकारणभावस्य नियामकत्वेन निवारणीया। चैत्रमैत्रादयोहि प्रत्येकं कार्यकारणभावापन्ननिरंतरसन्तन्यामानालयविज्ञानक्षणनिचयात्मकाः। तस्मात् सौत्रांतिकपक्षे न कोपि दोष इत्यधिकया प्रत्यवतिष्ठमानानां सौत्रांतिकानां मतमित्थं- ज्ञानगतैर्नीलाद्याकारैः बाह्यार्थगतास्तेऽनुमीयंते। इन्द्रियसन्निकृष्टेन नीलाद्यर्थेन जायमानं हि ज्ञानं स्वयमप्यर्थवन्नीलाद्याकारं भवति। तज्ज्ञानं स्वप्रकाशतया स्वात्मानं विषयीकुर्वत् स्वगतं नीलाद्यर्थिनो बहिः प्रवृत्तिस्तु नापरोक्षज्ञानात्। किन्तु तदनन्तरभाविन आनुमानिकज्ञानात्। यथा वायुनिषेवणार्थिनश्शाखाचलनं दृष्ट्वा वक्षमूले प्रवृत्तिः। न चाक्षुषशाखाचलनज्ञानात्। किन्तु तल्लिंगवायुसञ्चारविषयानुमानिकज्ञानादिति। तत्रेदं दूषणं- इन्द्रियसन्निकृष्टभावक्षणानन्तरक्षणे हि ज्ञानं जायते। तत्र तस्य भावक्षणस्य स्वधर्मसंक्रमणनिमित्तत्वं न युज्यते। असतः कुसुमादेः स्फटिकादिषु स्वध्रमसंक्रमणनिमित्तत्वादर्शनात्। तथाऽपि नीलादिसंक्रमणाभ्युपगमे तद्गतं पुरोवर्तित्व-नेदीयस्त्व-दवीयसत्व- जडत्वादिकमपि संक्रामति न वा। संक्रामतिचेत्, आन्तरत्वज्ञानत्वादेस्तद्विरोधिनोऽवभासो न स्यात्। स्फुटिके लौहित्यसंक्रान्तौ शौक्ल्यस्येव। अथ न संक्रामति दर्पणे मुखगतप्राङ्मुखत्वनेदीयस्त्वादिवत् तदा लिंगाभावात्तदवभासो न स्यात्। अतः क्षणिकवादे बाह्यार्थप्रत्यक्षस्येव तदनुमानस्यासम्भवात् अतस्तेषां व्यवहारसिध्यर्थं स्थायित्वमेवाङ्गीकरणीयम्। क्षणिकत्वेन भावानां यानीष्टप्राप्त्यनिष्टपरिहारार्थानि लौकिकानि विहितानि च कर्माणि तेषां यः कर्ता स न तत्फलभोक्ता। किं त्वन्य एवेत्यापत्तेरुदासीनानामपि फलसिद्धिस्स्यात्। कस्यापि कर्मसु प्रवृत्तिर्न स्यात्। भाविभोक्रैक्यभ्रमात् प्रवृत्तिरिति चेन्न। क्षणिकत्वनिश्चयवतः प्रवृत्तिर्नस्यात्। भाविभोक्रैक्यभ्रमात् प्रवृत्तिरिति चेन्न। क्षणिकत्वनिश्चयवतः प्रवृत्त्यनुपपत्तेः। ननु भेदग्रहेऽपि पुत्रपौत्रादिषरम्परानुभाव्यफलेच्छया कर्मसु प्रवृत्तिदर्शनात्तथेहापि प्रवृत्तिस्स्यात्। तत्र कार्यकारणभावस्य नियामकत्वक्लृप्तेरिति चेत्। तर्हि पितृकृतानां सर्वेषां कर्मणां फलं पित्रनुभवादिफलस्मरणादिकञ्च पुत्रपौत्रादिपरम्परायां भवेत्। कार्यकारणभावस्य स्वकीयविज्ञानसन्तान इव तस्यामपि सत्त्वात्। तस्मात् कार्यकारणभावस्यानियामकत्वात् फलादिव्यवस्थासिद्धये प्रत्यभिज्ञाप्रामाण्यनिर्वाहाय च आत्मनोऽन्येषां च स्थैर्यमेवाङ्गीकार्यम्। क्षणिकत्वानुमानस्य विपक्षबाधकतर्कस्तु न प्रवर्तते। समर्थस्यापि सहकारिसमवधानक्रमात् कार्यक्रमोपपत्तेरित्यादिक्षणिकत्वनिराकरणप्रपञ्चोऽन्यत्र द्रष्टव्यः॥ संग्रहकारिका॥ उक्ते वैभाषिकेण क्षणभवसमुदायद्वये सन्निकर्ष- ज्ञानोपादानहानक्षिति जलदहनाद्युद्भवा नो घटन्ते। ज्ञानाकारानुमेयं तदसदपि तदा वक्ति सौत्रान्तिकाख्यो नष्टार्थाकारसंक्रान्तत्यघटनवचसा बोधनीयस्समन्दः॥ इति समुदायाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.2.3 समुदायाधिकरणम्\nअतोवैनाशिकत्वपरमाणुकारणवादित्वसाम्यादेव काणादमतप्रतिक्षेपानन्तरं बोद्धमतं प्रतिक्षिप्यते- ।।समुदाय उभयहेतुकेऽपि तदप्राप्तिः।। एवं हि तेषां प्रक्रिया - विभिन्नस्वभावैः परमाणुभिः पृथिव्यादिभूतलक्षणस्संघात उत्पद्यते, पृथिव्यादिभिश्च भूतैः शरीरेन्द्रियविषयसंघातलक्षणसमुदाय उत्पद्यत इति। तत्राणुहेतुके पृथिव्यादिभूतात्मकसमुदायोत्पत्तिर्नोपपद्यते। सर्वेषां क्षणिकत्वाभ्युपगमेन यावत्सङ्घातभावापत्ति अवस्थानासंभवात्।।।।इतरेतरप्रत्ययत्वादुपपन्नमिति चेन्न संघातभावानिमित्तत्वात्।। यद्यपि सर्वे पदार्थाः क्षणिकाः, तथाप्यविद्यादीनामितरेतरकारणत्वादुपपद्यते लोकयात्रा। ते चाविद्यादयः- अविद्या, संस्कारः, विज्ञानं, नामरूपं, षडायतनं, स्पर्शः, वेदना, तृष्णा, उपादानं, भवः, जातिः, जरा, मरणं, शोकः, परिदेवनं, दुःखं, दुर्मनस्ता इत्येवंजातीयकाः इतरेतरहेतुकाः सौगतसमये अभ्युपगम्यन्ते। अविद्यातः क्षणिककार्यसुखदुःखशून्येषु स्थायिनित्यसुखवस्तुबुद्धिः। ततो रागद्वेषमोहधर्माधर्मसंस्कारः। संस्कारवशाज्जीवस्य गर्भाशयद्रव्ये वृत्तिलाभो विज्ञानम्। निज्ञानसंसर्गाद्गर्भद्रव्यस्य कलिलपेश्याद्याकारेणाभिव्यक्तिर्नामरूपम्। तदभिव्यक्तिक्रमेण षडिंद्रियायतनशरीर निर्वृत्तिष्षजायतनम्। निर्वृत्तशरीरेन्द्रियस्य गर्भगतविषयेन्द्रियसंसर्गजं\" ज्ञानं स्पर्शः। तन्निमित्ते सुखदुःखे वेदना। सुखदुःखप्राप्तिपरिहारार्थं विषयोपादानेच्छा तृष्णा। तया विषयेषु प्रवृत्तिरुपादानम्। ततः क्रमेण गर्भान्निषक्रमणं भवः। निर्गतस्य मनुष्यत्वादिजात्यभिमानः\" जातिः। क्रमभाविनी जरामरणे प्रसिद्धे। म्रियमाणस्य पुत्रकळत्राद्यभिषङ्गादन्तर्दाहश्शोकः। तदुत्थः प्रलापः परिदेवना। मरणक्लेशः दुःखम्। मानसदुःखं दौर्मनस्यम्। एतेषामितरेतरहेतुत्वस्य लोकसिद्धत्वादुपपद्यते लोकयात्रेति चेन्न। सङ्घातभावानिमित्तत्वात्। अस्थिरेषु स्थइरत्वबुद्धिरूपाविद्याश्रयस्य कस्यचित्स्थिरस्य चेतनस्याभावेनाविद्यया भूतोत्पत्तेरसंभवेन सङ्घातहेतुत्वाभावस्तदवस्थ एव।।।।उत्तरोत्पादे च पूर्वनिरोधात्।। वस्तुतस्तु कालो नास्ति, उदयन्नेव स्वरसभंगुरो घटादिः क्षणपरिकल्पनमात्रनिमित्तं भवति। स च घटादिस्स्वोदयविनाशपरिकल्पितक्षणवत्त्वात् क्षणिकोऽपि भवति। वस्तुतस्स्वव्यतिरिक्तक्षणाभावात्स्वयमेव क्षणो भवति, इति हि तेषां प्रक्रिया। ततश्च पूर्वघटक्षणस्य उत्तरघटक्षणोत्पत्तिकाले असतस्तद्धेतुत्वं न संभवति। असतोऽपि हेतुत्वेऽप्यतिप्रसङ्गात्।।।।असति प्रतिज्ञोपरोधो यौगपद्यन्यथा।। असत्यपि कारणे कार्यस्योत्पत्तौ 'अधिपतिसहकार्यालंबनसमनन्तर प्रत्ययाश्चत्वारश्चित्तचैत्तोत्पत्तिहेतव' इति बौद्धानां प्रतिज्ञाया उपरोधप्रसङ्गः। अधिपतिः=इन्द्रियम्। तद्धि विानस्य रूपादिषु प़ञ्चसु एकैकमात्रविषयकत्वनियामकम्। नियामकश्च लोके अधिपतिरित्युच्यते। सहकारि=आलोकादिकम्। आलंबनं=घटादिर्विषयः। समनन्तरप्रत्ययः=पूर्वज्ञानम्। एतैश्चतुर्भिर्हेतुभिश्चित्तशब्दितस्य ज्ञानस्य चैत्तशब्दितानां\" चित्ताभिन्नसुखादीनाञ्च उत्पत्तिरिति हि तेषां प्रतिज्ञा। सा प्रतिज्ञा हीयेत, यदि पूर्वक्षणवृत्तित्वं\" विषयस्य न स्यात्, तदा कारणत्वं हीयेत। उत्तरक्षणवृत्तित्वाभावे च वर्तमानत्वग्राहिप्रत्यक्षविषयत्वं\" न स्यात्। अतः क्षण्द्वयवर्तित्वमभ्युपेतव्यमिति क्षणिकत्वविरोधः। यद्येतद्दोषपरिजिहीर्षया कारणघट क्षणस्यापि कार्यघटक्षणोत्पत्तिदशायां सत्त्वमभ्युपगम्यते, तदा घटक्षणद्वययौगपद्यप्रसंग इत्यर्थः।।।।प्रतिसंख्याप्रतिसंख्यानिरोधाप्राप्तिरविच्छेदात्।। बुद्धाः सर्वस्य वस्तुनो निरन्वयो नाश इति वदन्ति। सच द्विविधस्स्थूलस्सूक्ष्मश्च। मुद्गरपाताद्यनन्तरं\" सर्वैरुपलभ्यमानो घटादीनां विनाशस्स्थूलः। स प्रतिसंख्यानिरोध इत्युच्यते। प्रतिसंख्या=विषयसत्वप्रतिकूला तदसत्व ग्राहिणी लौकिकानां बुद्धिः। तद्विषयो निरोध इत्यवयवार्थान्वयात्। तद्विपरीतो निरोधः अप्रतिसंखयानिरोधः। स च सूक्ष्मः। लोकिकबुध्ययोग्यो बौद्धैः युक्त्वा साध्यमानः प्रतिक्षणविनाशः। तयोरुभयोरसंभवः। कुतः अविच्छेदात्। पिंडघटकपालादिरूपेण स्थितस्य द्रव्यस्य स्वरूपविच्छेदाभावात्। न च द्रव्यानुवृत्तौ 'विनष्टो घट' इत्यादिप्रतीतेर्निर्विषयत्वापत्तिः। अवस्थांतरापत्तिविषयत्वसंभवात्।।।।उभयथा च दोषात्।। बौद्धाः किलैवं वर्णयन्ति - प्रतिसंख्यानिरोधः, अप्रतिसंख्यानिरोधः, आकाशश्चेति एतत्रयं वस्तु निरुपाख्यं तुच्छम्, अन्यत्तु क्षणिकमुत्पाद्यमिति मान्यन्ते। तत्र पूर्वोत्पन्नस्य घटक्षणस्य तदानीमेव निरुद्धत्वप्राप्त्या निरोधादेव कार्यघटक्षणस्योत्पत्तिरिति यदभ्युपगम्यते, तत्र तुच्छादुत्पत्त्यसंभवस्तावदेकोदोषुः। तुच्छादुत्पत्त्युपगमे हि तुच्छस्य निर्विशेषत्वेन कारणविशेषकृतः\" कार्यविशेष इति व्यवस्थाया अभावात् घटक्षणानन्तरं सर्वस्यजगतउत्पत्तिस्स्यात्, तथा तुच्छादुत्पद्यमानं\" कार्यमपि तुच्छमेवोत्पद्येत, नतु सद्रूपं, कारणानुसारित्वात् कार्यस्येत्यपरो दोष इत्यर्थः।।।।आकाशे चाविशेषात्।। 'घटोयं पटोय'मिति प्रत्यक्षप्रमितिवत् 'कूपोसोरन्ध्रमेतत्खगइहपतती'त्यादि प्रत्यक्षस्याविशेषेणाकाशं\" निरुपाख्यतुच्छम्, घटादिकं क्षणिकं तुच्छमित्यत्रप्रमाणाभावात्। न चेह 'श्येनः पतती'त्यादि प्रतीतेरालोक\" एव विषयोस्त्विति वाच्यम्। इहालोक इहांधकार इत्यालोकांधकाराधारत्वेन प्रतीतस्यालोकरूपत्वाभावात्।।।।अनुस्मृतेश्च।। 'तदेवेद'मिति प्रत्यभिज्ञावशात् स्थिरत्वस्यैवाभ्युपगमेन क्षणिकत्वासंभवादित्यर्थः।।।।नासतो दृष्टत्वात्।। यदुच्यते सौत्रांतिकैः ज्ञानगतैर्नीलाद्याकारैर्बाह्यार्थगतास्तेऽनुमीयते। यद्यपि नीलादिज्ञानमपरोक्षतयाऽनुभूयते, इन्द्रियव्यापारानुविधायी च भवति, तथापि यदिन्द्रियसन्निकृष्टेन येनार्थेन यत् ज्ञानं जायते, नतज्ज्ञानं\" तद्विषयकं। किन्तु स्वयमप्यर्थवन्नीलाद्याकारं भवतीति तत्ज्ञानं स्वप्रकाशतया स्वात्मानं विषयीकुर्वत् स्वगतं नीलाद्याकारमपि विषयीकरोति। अतो न नीलादिज्ञानस्यापरोक्ष्यानुभवविरोधः। न वा इन्द्रियव्यापारानुविधानविरोधः। नीलाद्यर्थिनो बहिःप्रवृत्तिस्तु नापरोक्षज्ञानात्। किन्तु तदनन्तरभाविन आनुमानिकज्ञानात्। यथा वायुनिषेवणार्थिना शाखाचलनं दृष्ट्वा वृक्षमूले प्रवृत्तिः, न चाक्षुषशाखाचलनज्ञानात्। किन्तु तल्लिंगकवाय्यनुमानादिति, तन्न सम्भवति। क्षणिकस्य विषयस्यापरोक्षज्ञानकाले असोतऽपरोक्षज्ञानहेतुत्वादर्शनात् सत एव जपाकुसुमादेस्स्वाकारार्पणहेतुत्वेऽपि असत्सतददर्शनेन असतोविषयस्य ज्ञाने स्वाकारार्पणाक्षमत्वात्।।।।उदासीनानामपि चैवं सिद्धिः।। तत्काले असत एव उत्पादकत्वे उदासीनानामनुद्युञ्जनानां पुरुषाणां उद्युञ्जानपुरुषवत् सर्वकार्यसिद्धिस्स्यात्। उद्युञ्जानानुद्युञ्जानयीस्तत्कालासत्त्वाविशेषादिति सौत्रांतिकमतं तुच्छमेव।। ।।इति समुदायाधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.2.3 समुदायाधिकरणम्\nसमुदाये कार्यविशेषे शरीर इति - तार्किका हि जाठरागपिना पच्यमाचानां मुत्पीताहारौषधरसद्रव्यरूपसागवयवानां प्रतिक्षणोपचयापचयवैषम्यादवयवी शरीरमपि प्रतिक्षणमुपचयापचयवद् अन्यद्भवति, यद्यपि प्रतिक्षणं शरीरस्योपचयापचयदर्शनन्नास्ति तथापि वर्षाधारानिपातैः तटाकजलस्येव घटीयन्त्रोत्क्षेपणैः कूपजलस्येवान्ते तद्दर्शनादलौकिकं प्रतिक्षरं किञ्चित् किच्चिद् उपचयापचयज्ञानमस्त्येव, चन्द्रतारकादीनां मुहूर्त्तादिकालव्यवधानेन बहुदेशान्तरव्याप्तिदर्शनात् प्रतिक्षणं स्वदेशान्तरप्राप्तिज्ञानवदित्यभ्युपगच्छन्ति; एवं प्रतिक्षणमवश्यम्भाविभिः खननपूरणादिभिः भूगोलकस्य नदीजलसंसर्गशीकरोत्पतनैः समुद्रजलस्य चोपचयापचयवतः क्षणिकत्वमभ्युपगच्छन्तीति भावः । भाष्ये - चतुर्विधा इति माध्यमिकयोगाचारसौत्रान्तिकवैभाषिकसञ्ज्ञाश्चतुविधा बौध्धाः, ते सर्वेऽपि आदिबुद्धस्य शिष्याः ते क्रमेण सर्वशून्यत्वबाह्यार्थानुमेयत्वाबाह्यार्थप्रत्यक्षत्ववादिनः, तत्र बुद्धया विविच्यमानानां स्वभावो नावधार्यते, अतो निरभिलप्यास्ते निरस्वभावाश्च दशिर्ताः । यथा यथा विचार्य्यन्ते विशीर्य्यन्ते तथा तथा - इत्यादिन्यायैः गुरुणा सर्वशून्यत्वं बोधितेषुे शिष्येषु ये गुरूक्त्तं तथैवाङ्गीकृत्य पर्य्यनुयोगं नाकुर्वन् ते गुरूक्त्तस्य श्रद्धयाऽङ्गीकरणाद् उत्तमाः; तत उपर्य्यनुयोगाकरणाद् अधमाश्चेत्युत्तमाधमत्वयोगात् \"मध्यमां स्थितिमास्थिताः' इति माध्यमिकाः; ये तु बाह्यार्थानां शून्यत्वमङ्गीकृत्य कथं विज्ञानस्याऽपि शून्यत्वं जगदान्ध्यप्रसंगादिति पर्य्यनुयोगमकुर्वन् ते गुरूक्त्ताङ्गीकरणस्याचारसञ्ज्ञया बौद्धमते परिभाषितस्य तत उपर्य्यनुयोगस्य योगसञ्ज्ञया तन्मते परिभापितस्य सद्भावाद् योगाचाराः, गुरुणा तान्प्रत्यान्तरं विज्ञानमात्रमस्ति, तदेव नीलाद्याकारम्, नतु तद्वयतिरेकेण बाह्यं नीलादिकमस्ति,सहोपलम्भनियमेन नीलादीनां तत्तद्विज्ञानादीनां चाभेदसिद्धेः, गवाश्वावत् तन्नियमाभावप्रसंगात्, तदेव विज्ञानात्मकं नीलादिकमनादिवासनावशात् वहिर्वदवभासत इति बोधिते कथं सर्वथैव बाह्यार्थस्य शून्यत्वं बाह्यस्य नीलादेरवभासात्, अहमुल्लेस्वेन विज्ञानस्यान्तरतया इदमुल्लेखेन नीलादेर्बाह्यतया च भेदेन भासमाने सहोपलम्भनियममात्रस्याप्रयोजकस्य अभेदसाधनाक्षमत्वात् सहत्वोक्त्तयैव भेदानुमतेश्चेति यैः पर्य्यनुयुक्त्तं तान् प्रति सत्यमस्ति बाह्यं नीलादिकम्, न तु तत्प्रत्यक्षम्, अनुत्पन्नस्य अविद्यमानस्य प्रत्यक्षायोगात्, उत्पन्नस्य क्षणिकस्य स्थित्यभावात्, किन्तु उत्पद्यमानं नीलादिकं विज्ञानेऽर्पयित्वा नश्यति ततो विज्ञानगतेनाकारेणातीतं नीलादिकमनुमीयत इति बोधिते सति तैरित्थं शिष्यप्रश्नानुराधेन कियत्पर्य्यन्तमुपदेशसूत्रं प्रवर्तिष्यत इति सूत्रस्यान्ते पृष्टे गुरुणाभिहितं भवन्तः सूत्रस्यान्तं पृष्टवन्तः सौत्रान्तिका भवन्त्विति; अतस्ते सौत्रान्तिकाः । ततो विज्ञाननुमेयं बाह्यमितीयं विरुद्धाभाषा तस्यैव विज्ञानस्य तद्विषप्रत्यक्षत्वात् प्रत्यक्षस्य कस्यचिदपि अर्थस्याभावे व्याप्तिसम्वेदनस्धानामावेनानुमाप्रवृत्तेश्च इति यैः पर्य्यनुयुक्त्तम् ते वैभाषिकाः, तान् प्रति बाह्यप्रत्यक्षत्वमप्युपदिष्टमिति चतुर्विधा इति भावः । चैत्तं रागादिकमिति - विज्ञानस्कन्धव्यतिरिक्त्तं स्कन्धचतुष्टयञ्चैत्तमित्यर्थ ः । चित्तचैत्तशब्दनिर्दिष्टं पञ्चस्कन्धीरूपमित्यो - रूपविज्ञानवेदनेति । ज्ञौद्धोक्त्तमहमित्याकारकमालयविज्ञानगिन्द्रियादिजन्यं रूपादिविषयञ्च ज्ञानम् एतदृूंम् प्रवाहापन्नदण्डायमानं विज्ञानस्कन्ध इति वाचस्पतिनोक्त्तत्वात्, रूपादिज्ञानमपि विज्ञानस्कन्ध इति वदन्ति, सञ्ज्ञास्कन्धः सविकल्पकप्रत्यय इत्यर्थः । कुण्डली ब्राह्मण इत्येव रूप इत्यर्थः । शाङ्करभाष्यञ्चति - यद्यपि रूप्यमाणः पृथिव्यादयो बाह्याः, तथापि कायस्थत्वाद्वा, इन्द्रियसम्बन्धाद्वाभवन्त्वाध्यात्मिका इति वाचस्पतिमोक्त्तत्वात्, शाङ्करमाप्येऽप्युक्त्तप्रायमित्यर्थः । कदिदमाहेति । अन्यतरः पक्षो प्राद्य इति भावः । प्रस्त्वन्तरत्वानम्युपगमादित्यर्थ इति । अभ्युपगमे तु नामान्तरेण आत्मैव वाभ्युपगत इति भावः । स्कन्धानामुपपन्नत्व इति - यद्यप्यणूनामुपपन्नत्वेऽपि अणुसंयोगभूतादेरनुपपत्तिवत् स्कन्धानामुपपन्नत्वेऽपि तत्समुदायात्मा पञ्चस्कन्धी नोपपद्यत इति शक्यते वक्त्तुम् तथापि रूपस्कन्धरूपस्य भूतेन्द्रियविषयलक्षणस्य अणुहेतुसंघातस्य अस्मिस्सूत्रे निराचिकीर्षिततया तत्समुदायापत्तेरत्रापि दूष्यत्वादिति भावः ॥ 17 ॥वृत्तिसिद्धः पाठ इति - ततश्चेतरेतरप्रत्ययत्वाद् उपपन्नमिति चेत् नोत्पत्तिमात्रनिमित्तत्वादिति पाठस्तु असाम्प्रदायिक इति पाठः । प्रत्ययशब्दो हेतुवानीतिः - तन्मते प्रलयशब्दस्य पारिमाषिकत्वादिति भावः । ननु क्षणिकस्य चित्तसन्तानस्य कथं देशान्तरगमनकुक्षिप्रवेशादय इत्याशङ्कयाहः दीपसन्तानस्येवेतिः । अत्र तृष्णा वाक्कायचेष्टेति क्कचित्पाठो दृश्यते, तत्र मध्ये लेखकदोषात् प्रन्थलेशः यतितः । एवं हि वांचस्पतिप्रन्थः- वेदनाया सत्यां कर्तव्यमेतत् सुखं पुनमर्येत्यध्यवसानं तृष्णाभाव इति, उपादानं वाक्कायचेष्टा भवन्ति, ततो भवो भवत्यस्माज्जन्मेति भवो धर्म्माधमौ, तद्धेतद्धेमस्कन्धप्रादुर्भावो जातिः । जातानां स्कन्धानाम् अपरिपाको जरास्कन्धानां नाशो मरणम्, प्रियमाणस्य साभिपङ्गस्य पुत्रकलत्रादिषु अन्तर्दाहश्शोकः तदुत्थः प्रलापः परिदेवनम्, पञ्च विज्ञानकार्यसंयुकप्तमसाध्वनुभवं दुःखं मानसं च दुखं दौर्मनस्यमिति, ननु वाचस्पत्ये - जन्मादिहेतुका अविद्यादयः अविद्याहेतुकाश्च जन्मादयो घटीयन्त्रवदनिशमावर्तमानास्सन्तीत्युक्त्तम्, भाष्ये तु वेदनाद्यविद्याद्योरेवेतरातराश्रयणं प्रदृश्यते, किमत्र विनिगमकमित्याशङ्कय उभयथापिि नार्थभेद इत्याह - अविद्यादिभिर्वेदनादय इति ॥18॥क्षणिकपदार्थवाचीति - बौद्धमते वस्तुतः कालाभावेन खतो भङ्गरघटादेरेव क्षणपरिकल्पनानिमित्ततवा क्षणिक इति व्यवहियमाणो घट एव क्षण्यत इति व्युत्पत्त्या च क्षण इत्यपि व्यवहियत इति भावः । भाष्ये - न कस्यचिदर्थस्य ज्ञानविषयत्वमिति, वर्तमानत्वग्राहिप्रत्यक्षविषयत्वान्न स्यादित्यर्थः ॥ 19 ॥भाष्ये - इन्द्रियसम्प्रयोगज्ञानयौगपद्यम् पसज्येतेति, वर्तमानत्वग्राहिप्रत्यक्षविषयस्योत्तरघटक्षणस्य इन्द्रियसम्प्रयुक्त्तपूर्वघटक्षणस्य च एकक्षणवृत्तित्वे इन्द्रियसम्प्रयोगज्ञानयौगपद्यप्रसंगेन कार्य्यकारणयौगपद्यप्रसं इत्यर्थः ॥ 20 ॥भाष्ये - प्रतिसंख्याप्रतिसंख्यानिरोधशब्दाभ्याम् अभिधीयेतेति, संख्याबुद्धि। नाशप्र्रतीपा संख्या प्रतिसंख्या, तयः निरोधः प्रतिसंख्यानिरोधः। सन्तभिममसन्तं करोमीत्येवंरू बुद्धेः प्रतीतत्वम् तद्भिन्नो निरोधः । यद्वा संख्य्ाविषयः तस्य प्रतिकूला तदसत्वग्राहिणी लौकिकानां बुद्धिः प्रतिसंख्या तया विषयीक्रियमाणषो निरोधः प्रतिसंख्यानिरोधः तद्विपरीतो निरोधोऽप्रतिसंख्यानिरोध इति भावः ॥ 21 ॥भाष्ये - न च जगत्तुच्छात्मकत्वं भवद्भिरभ्युपेयत इति, उत्पत्तिदशायामपीत्यर्थः । उत्तरक्षणे तु निरन्वयविनाशेन तुच्छतापत्तेरभ्युपगतत्वादिति दृष्टव्यम् । ननु जगतस्तुच्छेदुत्पत्तिर्नेङ्गीक्रियते, येन तुच्छात्मकत्वं स्यादित्यत आह - सता निरन्वयविनाश - इति ॥ 22 ॥भाष्ये - ताभ्यां सह तुच्छत्वेनेति, \"आकाशं द्वौ निरोधौ च नित्यं नियमसंस्कृतमिति सहपरिगणितस्येत्यर्थः । भाष्ये - श्येनादिपतनदेशत्वेनेति, नचात्रेति श्येनपतनाधारतया प्रतीयमानालोकाभाव एवास्त्विति वाच्यम्, अत्रालोक अत्रान्धकार इति आलोकान्धकाराधारतया प्रतीयमानस्य आलोकाभावरूपत्वासम्भवादितिभावः । भाष्ये - न च पृथिव्याद्यभावमात्रमिति, निविडद्रव्याभावारूपावकाश एव अकाशशब्दार्थ इति वक्त्तुं शक्यम् । अत्यन्ताभावस्तु पृथिव्यादीनान्न सम्भवतीति - केषाञ्चिदुत्पत्स्यमानानां प्राग्भावस्य केषाञ्चिदुत्पन्नानां ध्वंसस्य च सत्वेन सर्वेषामत्यन्ताभावसम्भवादिति भावः । इदमुपलक्षणम्, प्राग्देशे निविडद्रव्यमस्ति, प्रत्यग्देशे तन्नास्तीति निविडद्रव्यतदभावाधारतया प्रतीयमानस्य प्राग्देशादेर्निविडद्रव्याभावरूपावकाण्त्वासम्भवेन प्राग्देशादिबुद्धिबोध्यस्याकाशस्यावशायाभायुपगन्तव्यत्वादित्यपि दृष्टव्यम् । ननु नीरूपस्याकाशस्य कथमिह श्येन इत्यादि चाक्षुषप्रत्यक्षविषयत्वमित्याशङ्कयाह, भाष्ये - त्रिवृत्करणोपदेशेति ॥ 23 ॥भाष्ये - अन्त्यघटक्षणसत्वात् पूर्वघटक्षणसत्वानीति, अन्त्यघटक्षणात् पूर्वघटक्षणाः विनाशिनः घटक्षणत्वात्, अन्त्यघटक्षणवदितिपर्यवसितोर्थः । घटक्षणतत्सत्वयोरभेदात् सत्वमिति व्यवहृतमिति दृष्टव्यम् । अत एव वक्ष्यति अन्त्यक्षघटक्षणस्य हेतुतो विनाशदर्शनादित्यादि । प्रकरणसमत्वमुक्त्तमिति - पूर्वं साध्यविपरीतस्यापि साधकमित्युक्त्तम्, इदानीं साध्यविपरीतस्यैव साधक मित्युच्यत इति भेद इति भावः । व्यापारासम्भवादिति - व्याख्येयं पदम्, व्यापाराश्रयत्वव्यापारहेतुत्वयोरन्यतराभावे व्यापारित्वमेव न सम्भवतीति भावः । समीहितविपर्ययसाधन इति - विपर्ययमात्रसाधन इत्यर्थः । ततश्च किञ्चेत्यादिना विरुद्धत्वमुच्यते, ततत्पूर्वमाष्येण प्रकरणसमत्वमुच्यत इति भेद इति भावः । भाष्ये - मुद्गरादिहेतुतूपनिपातादिति, प्रागिति शेषः; आमुद्गरादिहेतूपनिपातादिति पाठस्तु सुगम एव; भाष्ये विनाशस्य कपालोत्यत्तिव्यतिरिक्त्तत्वाभ्युपगमेपीति योजना, ननु प्रत्यभिज्ञायाः किमिन्द्रिवं कारणम्, उत संस्कारः, न तावदिन्द्रियम्, तत्तांशे सन्निकर्षाभावात्, नापि संस्कारः, अननुभूते तत्तांशे संस्कारासम्भवातथ, इत्याशङ्क्याह, - न च प्रत्यभिज्ञाया इति । एकज्ञातयैवावभासमानत्वादिति - तदिदं साक्षात्करोमीत्यनुभववलात् सर्वांशेऽपि साक्षात्कारत्वमेव, न च तत्तांशे सन्निकर्षाभावात् प्रत्यक्षत्वाभावश्शङ्कनीयः, संयुक्त्तविशेषणतायाः संस्कारस्य वा प्रत्यासक्त्तित्वोपपत्तेः, यदि च तयोर्न प्रत्यासक्त्तित्वं तर्हीदं रजतमिति ज्ञानस्य धर्मंशे प्रमात्ववत् तत्तांशे परोक्षत्वेऽपि बाधकाभावादिति दृष्टव्यम् ॥24 ॥भाष्ये - ज्ञाने स्वाकारं समर्प्येति, एवं हि तन्मतास्थितिः, अर्थेन्द्रियसन्निकृष्टे सति तेनार्थेन जायमानं ज्ञानम् अपरोक्षरूपं न बाह्यार्थविषयकं किन्तु तदेव ज्ञानमर्थवत् नीलाद्याकारं भवति, तच्च ज्ञानं स्वप्रकाशतया स्वात्मानं स्वप्रकाशतया स्वात्मानं विषयीकुर्वन् स्वगतं नीलाद्याकारमपि विषयीकरोति, अतो न नीलादिज्ञानस्वापरोक्ष्यविरोधः, नापीन्द्रियव्यापारानुविवानविरोधश्च, तदनन्तरं ज्ञानगतनीलाद्याकारेण बाह्यार्थानुमितौ सत्यां तद्वशात् बाह्यार्थप्रवृत्तिर्भवति, नापरोक्षज्ञानात्, यथा वायुनिषेवणार्थिनः शास्वाचलनं दृष्टवा वृक्षमूले प्रवृत्तिः न चाक्षुषशाखाचलनज्ञानात्, किन्तु तन्मूलकवायुसञ्चारानुमानदिति, ततश्च यस्मिन्नपरोक्षज्ञाने विषयस्य स्वाकारसमर्पकत्वं न तस्मिन् ज्ञाने बाह्यार्थस्य विषयत्वम्, यत्र चानुमितौ विषयत्वं न तत्र स्वाकारसमर्पकत्वम्, अनुमितिपूर्वक्षणे इन्द्रियसम्प्रयुक्त्तस्य घटक्षणस्य नष्टत्वादिति चेन्न स्वाकारसमर्पणादिपरम्परया हेतुत्वेन विषयत्वमिति भावः । योगाचारमतमाशङ्गयेति - इदमत्तरसूत्रे स्पष्टीभविष्यति । भाष्ये - नीलज्ञानसन्तताविति, अनुवर्तमानायामिति शेषः, । न केवलं धर्ममात्रस्येति - इदमुपलक्षणम्, परोवर्तिगतनीलादिसंक्रमणे तद्गतबाह्यत्वजडत्वादीनां संक्रमप्रसंगः, न चेष्टापत्तिः, तथा सति स्फटिके लौहित्यसंकात्तौ तद्विराधिनः शौक्लयस्यानवभासवत् बाह्यार्थत्वजडत्वादिसंक्रान्तौ तसद्वरुद्वज्ञानत्वान्तरत्वादेरनुपम्भप्रसंगादित्यपि दृष्टव्यम् ॥is not available."
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.2.3 समुदायाधिकरणम्\nஉபயஹேதுகேரபி ஸமுதாயே: பரமாணுக்களால் உண்டாகும் பருதிவீ ஸமுதாயத்திலும், ப்ருதிவ்யாதிகளால் உண்டாகும் சரீரேந்த்ரிய விஷய ஸமுதாயத்திலும் தத் அப்ராப்தி: ஜகத் ரூபமான ஸமுதாயத்தின் உத்பத்தி கூடாது. ஏனெனில், க்ஷணிகமான பரமாணுக்கள் ஒன்றோடொன்று சேரும் வேளையில் தாமே நசித்துப்போவதால் ப்ருதிவ்யாதி ஸமுதாயத்தை எப்படி உண்டாக்கும். அஸ்திரமானவற்றில் ஸ்திரமென்னும் ப்ரமத்தால் ஸ்முதாயத் தின் உத்பத்தி கூடும் என்றால் சுக்தி (சிப்பி)யில் வெள்ளியென்ற ப்ரமத்தால் வெள்ளியின் உத்பத்தி கூடாததுபோல் ஸமுதாய உத்பத்தி கூடாது. ஆகையால், அந்த மதம் அஸமஞ்ஜஸம். இவ்விடம் காணாதரும் பௌத்தரும் ஒரேவிதமாய் நான்குவகை பரமாணுக்களை ஒப்புக்கொள்கின்றனர். ஆதலின், காணாதரைக் கண்டித்தும் பௌத்தர் கண்டிக்கப்படுகின்றனர். ஸுகதர் என்னும் பௌத்தரின் சிஷ்யர்கள் நால்வர். அவர்களாவர்:- வைபாஷிகர், ஸௌத்ராந்திகர், யோகாசாரர், மாத்யமிகர் என்பவராம். அவர்களுள் வைபாஷிகர் என்பவர்ப்ருதிவீ முதலிய ஸ்தூல த்ரவ்யங்கள், ப்ரத்யக்ஷஸித்தங்களென்று கூறுவர். ஸௌத்ராந்திகரென்பவர் செய்யத் தக்கவையென்று கூறுவர். யோகாசாரர்கள் வெளிப்படையாக (பாக்யங்களான) ப்ரிதிவ்யாதிகளில்லை. ஆந்தரமான ஜ்ஞான ஸந்தானமாத்ரமே ஸத்யம் என்கின்றனர். இம் மூவரும் தாமேற்றுக்கொண்டுள்ள பொருட்கள் க்ஷணிகம் என்பர். மாத்யமிகனோ ஸர்வவஸ்துக்களுமே சூன்யம் என்கின்றனர். இதில் வையாஷிகளும் ஸௌத்ராந்திகளும் கூறும் ஜகத்தின் உத்பத்திப்ரகாரம் நன்கு உபபாதனம் செய்யத்தக்கதா இல்லையா என்று சம்சயம். உபபாதிக்கத் தக்கதே. ப்ருதிவீ, ஜலம், தேஜஸ், வாயுக்களின் பரமாணுக்கள் நான்கும் கந்தம், ரஸம், ரூபம், ஸ்பர்சம் இவற்றையுடையனவாய் ப்ருதிவ்யாதி ரூபங்களாகக் கூடுகின்றன. அவற்றிலிருந்து சரீர இந்திரிய விஷய ஸமுதாயங்கள் உண்டாகின்றன. அதில் ஆந்தரமான விஜ்ஞான ஸந்தானமே ஆத்மாவாகும். இவை க்ஷணிகமேயாயினும் ஸ்திரமென்ற ப்ரமத்தாலே உலகவ்யவஹாரங்கள் கூடும் என்ற பூர்வபக்ஷியை மேற்கண்ட சூத்திரத்தால் கண்டிக்கிறார். (1)\nஸகல வஸ்துக்களும் க்ஷணிகமாயிருந்தாலும் அஸ்திரத்தை ஸ்திர மென்ற ப்ராந்தியாகிய அவித்யையாலே ராகத்வேஷாதிகள் உண்டாகின்றன. அவற்றிலிருந்து ப்ருதிவ்யாதிகள். அவற்றிலிருந்து அவித்யை இவ்வாறு ஒன்றிலிருந்து ம ற்றொன்றாக ஹேதுவாயிருப்பதாலே எல்லாம் பொருந்து மென்றால் இல்லை. ஸங்காதபாவா நிமித்தத்வாத் - ஸமுதாய பாவத்திற்கு அவித்யை நிமித்தமாகமாட்டாமையால், அஸ்திரத்தை ஸ்திரம் என்ற கார்யத்தை எப்படி உண்டாக்கும். இந்த அவித்யையையுடைய ஆத்மா அப்போதே நசிக்கையாலே யாருக்கு ராகத்வேஷாதிகளை உண்டாக்குகின்றது. ஆதலின், இம்மதம் தவறானது. (2)\nஉத்தரமான குடமுண்டாகப் போகும் க்ஷணத்தில் முந்தைய மண் பிண்டத்தின் க்ஷணம் நசிப்பதால் உத்திர குடக்ஷணத்திற்கு அபாவமே (சூன்யமே) ஹேதுவென்று சொல்லவேண்டியிருப்பதால் வியாவர்த்தகமான (பிரித்துக்காட்டத்தக்க ) விசேஷமில்லாமையால் குடத்தின் க்ஷணத்தால் துணி உண்டாகலாம். அல்ல து ஸர்வ ஜகத்தும் உண்டாகலாம் என்பது கருத்து. க்ஷணம் என்ற சொல் க்ஷண்யதே என்ற வ்யுத்பத்தியாலே குடம் முதலியவற்றைக் குறிப்பிடும். (3)\nஅஸதி: காரணமில்லாமலே கார்யமுண்டாகில், ப்ரசிஜ்ஞோபரோத:- அதிபதி, ஸஹகாரி. முதலியவைகள் விஜ்ஞானத்தின் உத்பத்திஹேதுவென்று சொல்லுகிற உங்கள் ப்ரதிஜ்ஞைக்குத் தடைவரும். அன்யதா இந்த சங்கை யைப் பரிஹரிக்கைக்குப் பூர்வமான குடக்ஷணம் இருந்துகொண்டே உத்தர மான குடத்தின் க்ஷணத்தை உண்டாக்குகிறதென்று சொன்னால், யௌக பத்யம்: இரண்டு குடக்ஷணங்களும் ஒரே நேரத்தில் தோன்றக்கூடும். அது உண்மையில் தோன்றுவதில்லை. (4)\nஉலக்கையாலடிபட்டு ஸ்தூலமாகத்தோன்றும் குடத்தின் அழிவு ப்ரதி- ஸங்க்யாநிரோதம் எனப்படும். ஒவ்வோர் க்ஷணத்திலும் கண்களுக்குப் புலப்படாமல் அழிகிற அழிவு குடத்தில் ஏற்படுகிறது. அதை அப்ரதிஸங்கியா- நிரோதம் என்பர். இத்தகைய இருவகை விநாசங்களுக்கும் ப்ராப்தியில்லை. ஏனெனில், அவிச்சேதாத்: உத்பத்தி விநாசம் என்னும் தர்மத்தையுடைய மண்கட்டி முதலிய த்ரவ்யங்களுக்கு விச்சேதம் (இடையூறு) இல்லாமையால் ஆகவே மண்கட்டிக்கு அடியகன்றதோர் தோற்றமாதலே குடத்தின் உத்பத்தி, குடம்.கபாலம் (ஒடு) போன்ற நிலையடைதலே அழிவு என்பது ப்ரத்யக்ஷமாகத் தோன்றுவதால் கீழ்ச்சொன்ன இருவகை விநாசங்களும் நிரன்வயவி நாசம் எனக்கூடாது. நிரன்வயவிநாசம் என்பது அழிவு ஒரு நிலையிலே அன்வயிக்காமல் (சம்பந்திக்காமல்) இருத்தலென்பதாம். தீபத்தின் நாசம் என்பதும் தீபத்தின் ஸூக்ஷ்மாவஸ்தையேயாகும். (5)\nஉத்பன்னமான த்ரவ்யத்துக்கு துச்சத்வம் (சூன்யத்வம்) சொன்னாலும் துச்சத்திலிருந்தே ஜகத்துக்கு உத்பத்தி சொன்னாலும், ஜகத்தே துச்சம் (சூன்யம்) என்று ஒப்புக்கொள்ள நேரிடும். (5)\nஆகாசத்திலும் துச்சஸ்வரூபத்வம் சொல்லக்கூடாது. அவிசேஷாத் ப்ருதிவ்யாதிகளுக்குப்போல் ஆகாசத்திற்கும் அபாதிதமானப்ரதீதிஸித்தத்வம் சமம். ஆகையால் விசேஷமில்லை. அத்ரச்யேன: பததி (இங்கு கழுகுவிழுகிறது) என்று கழுகுவிழுவதற்கு ஆச்ரயமாகவே ஆகாசம் தோன்றுவதால் அதற்குப் பாதகம் இல்லை. (6)\nஇது அதே குடம் என்று நினைவு (ப்ரத்யபிஜ்ஞை) ஏற்படுவதாலும், குடம் முதலியவை க்ஷணிகம் என்பது தகாது ப்ரத்யபிஜ்ஞை என்பது சென்றகாலத்திலும் நிகழ்காலத்திலும் இருக்கிற ஒரு பொருளைப்பற்றிய ப்ரத்யக்ஷஜ்ஞானம், அதேயிது என்பது போன்றது. அதில் “அதே” என்பது ஸ்மரணாம்சம் என்றும், இது என்பது க்ரஹணாம்சம் என்றும் கூறவியலாது. அதேயிது என்ற விசேஷண விசேஷ்யபாவத்தால் (ஸாமானாதிகரண்யத்தால்) க்ரஹணம்சமே, ஒரு பொருளில் தோன்றுவதால் ப்ரத்யக்ஷரூபம் தான். அதற்குக்காரண ஸாமக்ரீ எது என்றால் முன் அனுபவத்தாலுண்டான ஸம்ஸ். காரத்துடன் கூடிய இந்திரியங்களின் சேர்க்கை. இதனையுடைய மனிதனுச்கு இந்த ப்ரத்யபிஜ்ஞை வருகிறது. குடம் முதலிய விஷயங்களும், அறிபவனும் க்ஷணிகம் என்றால் இந்த ப்ரத்யபிஜ்ஞை உண்டாகவேமாட்டாது. (7)\nஅஸத: ந = நசித்துப்போன குடம் முதலியவற்றின் குடத்தன்மை (கடத்வம்) போன்ற தர்மமானது குடம் முதலியவற்றினைப்பற்றிய ஜ்ஞானத்தில் ஸங்கமிக்கிறது (ஒட்டிக்கொள்கிறது) என்பதும் பொருந்தாது. ஏனெனில் அத்ரஷ்டத்வாத்: பொருள் நசித்தபின் அதன் தர்மம் மட்டும் வேறொன்றில் ஒட்டிக்கொள்வது என்பது எங்குமே காணப்படாமையால்; ஸௌத்ராந்திகர் கூறுவது:- நீலம் மஞ்சள் முதலிய பலநிற அறிவைக்கண்டு அவ்வறிவுக்கு முன்னிருந்த நீலம் முதலியவை பற்றிய அறிவில் நீலமான குடம் தான் அழியும் போது தன் நீலநிறத்தை ஒப்படைத்துவிட்டு அழிகிறது. பின்னர் நீலக்குடம் முதலியபொருள் அனுமானத்தால் தீர்மானிக்கப்படுகிறது என்பதாம். இத்தகைய மதமும் அஸங்கதமென்பதாம். (8)\nவைபாஷிகனுக்கும் ஸௌத்ராந்திகனுக்கும் பொதுவான தோஷம் இந்த ஸூத்திரத்திலே கூறப்படுகிறது. ஏவம்: இப்படி ஸர்வத்ரவ்யங்களுக்கும் க்ஷணிகத்வம் கூறினால், உதாஸீநாநாமபிஸ்த்திதிஸ்யாத்: ஒரு முயற்சியுமில்லாத வர்களுக்கும் இம்மை மறுமை பலன்கள் யாவும் ஸித்தித்துவிடும். புண்யகர்- மாக்களை அனுஷ்டித்து புருஷன் க்ஷணிகனாய் நசித்துப் போவதால் அந்தப் புண்ய பலனை வேறொரு மனிதனேயனுபவிக்க நேரிடும். ஆகையால் வைபாஷிக ஸௌத்ராந்திக மதம் அஸமஞ்ஜஸமேயென்று கருத்து. (9)"
                            }
                        ]
                    },
                    {
                        "verse_number": 14,
                        "original_text": "Adhikarana 2.2.4 उपलब्ध्याधिकरणम्\nनाभाव उपलब्धेः॥2.2.27॥\nवैधर्म्याच्च न स्वप्नादिवत्॥2.2.28॥\nन भावोऽनुपलब्धेः॥2.2.29॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.2.4 उपलब्ध्याधिकरणम्\nविज्ञानमात्रास्तित्ववादिनो योगाचाराः प्रत्यवतिष्ठन्ते। यदुक्त्तमर्थवैचित्र्यकृतं ज्ञानवैचित्र्यमिति तन्नोपपद्यते। अर्थवत् ज्ञानानामेव साकाराणां स्वयमेव विचित्रत्वात्। तच्च स्वरूपवैचित्र्यं वासनावशादेव उपपद्यते। वासना च विलक्षणप्रत्ययप्रवाह एव। यद्घटाकारं ज्ञानं कपालाकारज्ञानस्योत्पादकं, तस्य तथाविधस्योत्पादकं तत्पूर्वघटज्ञानम्। तस्य च तथाविधस्योत्पादकं ततः पूर्वघटज्ञानं इत्येवं रूपः प्रवाह एव वासनेत्युच्यते। कथं वहिष्ठसर्पपमहीधरादेराकार आन्तरस्य ज्ञानस्यैवेत्युच्यते ? इत्यमर्थस्यापि व्यवहारयोग्यत्वं ज्ञानप्रकाशायत्तम्, अन्यथा स्वपरवेद्ययोरनतिशयप्रसंगात्। प्रकाशमानस्य च ज्ञानस्य साकारत्वमवश्याश्रयणीयम्, निराकारस्य प्रकाशायोगात्। एकश्चायमाकार उपलभ्यमानो ज्ञानस्यैव। तस्य च वहिर्वदवभाप्तोऽपि भ्रमकृतः, ज्ञानार्थयोः सहोपलम्भनियमाच्च ज्ञानादव्यतिरिक्त्तोऽर्थः। किञ्च वाह्यमर्थमभ्युपद्भिरपि घटपटशदिविज्ञानेषु ज्ञानस्य तत्तदर्थासाधारण्यं तत्तदर्थसारूप्यमन्तरेण नोपपद्यत इत्यवश्यं ज्ञानेऽर्थसरूपं रूपमास्थेयम्। तावतैव सर्वव्यवहारोपपत्तेः, तद्वयतिरिक्त्ताथर्कल्पना निष्प्रामाणिका। अतोविज्ञानमात्रमेव तत्त्वं न वाह्यार्थोऽस्तीत्येवं प्राप्ते प्रचक्ष्महे - नाभाव उपलब्धेः इति, ज्ञानातिरिक्त्तस्यार्थस्याभावो वक्त्तुं न शक्यते; कुतः ? उपलब्धेः - ज्ञातुरात्मनोऽर्थविशेषव्यवहारयोग्यतापादनरूपेण ज्ञानस्योपलब्धेः। एवमेव हि सर्वे लौकिकाः प्रतियन्ति \"घटमहं जानामि\" इति। एवंरूपेण सकर्मकेण सकर्तृकेन ज्ञाधात्वर्थेन सर्वलोकसाक्षिकमपरो क्षमवभासमानेनैव ज्ञानमात्रमेव परमार्थ इति साधयन्तः सर्वलोकेपहासोपकरणं भवन्तीति वेद्गवादच्छह्मप्रच्छन्नवौद्धनिराकरणे निपुणतरं प्रपञ्चितम्। यत्तु \"सहोपलम्भनियमादभेदो नीलतद्धियोः\" इति तत्स्ववचनविरुद्धं साहित्यस्यार्थभेदहेतुकत्वात्। तदथर्व्यवहारयोग्यतैकस्वरूपस्य ज्ञानस्य तेन सहोपलम्भनियमः तस्मादवै लक्षण्यसाधनमिति च हास्यम्, निरन्वयविनाशिनां ज्ञानानामनुवर्त्तमानस्थिराकारविरहाद्वासना च दुरुपपादा। विनष्टेनपूर्वज्ञानेनानुत्पन्नमुत्तरज्ञानं कथं वास्यते। अतो ज्ञानवैचित्र्यमप्यर्थवैचित्र्यकृतमेव। तत्तदर्थव्यवहारयोग्यतापादनरूपतया साक्षात्प्रतीयमानस्य ज्ञानस्य तत्तदर्थसम्बन्धायत्तं तत्तदसाधारण्यम्। सम्बन्धश्च संयोगलक्षणः। ज्ञानमपि हि द्रव्यमेव। प्रभाद्रव्यस्य प्रदीपगुणभूतस्येव ज्ञानस्याप्यात्मगुणभूतस्य द्रव्यत्वमविरुद्धमित्युक्त्तम्। अतो न वाह्याथतर्ाभावः। यत्परैः स्वप्रज्ञानदृष्टान्तेन जागरितज्ञानानामपि निरालम्बनत्वमुक्त्तम्; तत्राह॥ 27॥\nस्वप्रज्ञानवैधर्म्याज्जागरितज्ञानानामर्थशून्यत्वं न युज्यते वक्त्तुम्, स्वप्रज्ञानानि हि निद्रादिदोषदुष्टकरणजन्यानि वाधितानि च, जागरितज्ञानानि तू तद्विपरितानीति तेषां न तत्साम्यम्, सर्वेषां च ज्ञानानामर्थशून्यत्वे भवद्भिः साध्योऽप्यर्थो न सिद्ध्यति, निरालम्बनानुमानस्याप्यर्थशून्यत्वात्, तस्यार्थवत्त्वेज्ञानत्वस्यानैकान्त्यात्सुतरामर्थशून्यत्वासिद्धिः॥ 28॥\nन केवलस्यार्थशून्यस्य ज्ञानस्य भावः सम्भवति, कुतः ? क्कचिदप्यनुपलब्धेः। न ह्यकर्तृकस्याकर्मकस्य वा ज्ञानस्य क्कचिदुपलब्धिः \"स्वप्रज्ञानादिष्वपि नार्थशून्यत्वमिति ख्यातिनिरूपणे प्रतिपादितम्॥ 29॥\n॥ इति उपलब्ध्यधिकरणम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.2.4 उपलब्ध्याधिकरणम्\nयोगाचाराभिमतः ज्ञानमात्रसद्भाववादः किं समीचीनयुक्तिमूलः, उत नेति संशयः। समीचीनयुक्तिमूल इति पूर्वः पक्षः। बाह्यार्थसद्भाववादिनाऽपि तत्तदर्थाकारज्ञानस्य प्रकाशमानत्वमवश्याश्रयणीयम्। सर्वस्य वस्तुनः प्रकाशमानस्य स्वासाधारणेनाकारेण प्रकाश इष्यते। तत्र घटपटादिज्ञानस्य घटपटाद्याकार एवाकारः। अन्यथा घटाद्यसाधारण्यं च तत्तज्ज्ञानस्य न संभवति। एकश्चायमाकार उपलभ्यते। स तु ज्ञानस्यैवेति तद्व्यतिरिक्तार्थसद्भाववादोऽनुपपन्नः। तावतैव घटोऽयं ज्ञात इति व्यवहारश्चोपपद्यते। तस्य बहिर्वदवभासो निर्मूलत्वाद्विभ्रमकृतः। राद्धान्तस्तु - घटमहं जानामीति सकर्मकस्य सकर्तृकस्य ज्ञाधात्वर्थस्य च्छेदनादिवत्सर्वलोकसाक्षिकमुपलभ्यमानस्य कर्तृकर्मव्यतिरेकेण केवलस्यैव सद्भावमनुन्मत्तः को ब्रवीति? स्वासाधारणाकारश्च छेदनादिवत्तत्तदर्थव्यवहारयोग्यतापादनाकारेणोपलभ्यते। एवं छेदनादेरप्याकारो द्विधाभावनादिहेतुतयैव कर्तृगतस्योपलभ्यते। न ह्यमूर्तानां क्रियादीनां कर्तृकर्मनिरूपणीयस्वाकाराणां कर्माकारत्वमाश्रीयते। सूत्रार्थस्तु - नाभाव उपलब्धेः - ज्ञानव्यतिरिक्तार्थाभावो न शक्यते वक्तुम्, उपलब्धेः - घटमहं जानामीति जानातेः कर्मतया कर्तृतया चोपलब्धेः॥ \nस्वप्नज्ञानादिवच्च जागरितज्ञानानां न मिथ्यार्थत्वम्, तद्वैधर्म्यात् निद्रादिकारणदोषबाधकप्रत्ययरहितत्वादित्यर्थः। चकारात्तान्यपि यथार्थानीत्यभिप्रायः॥  न भावोऽनुपलब्धेः। न केवलस्यार्थशून्यस्य ज्ञानस्य भावस्संभवति, क्वचिदप्यनुपलब्धेः। अबाधितप्रीतिसिद्धस्यासद्भावे सति ज्ञानमात्रस्याप्यसद्भावो न शक्यते वारयितुमित्यभिप्रायः॥ इति उपलब्ध्यधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.2.4 उपलब्ध्याधिकरणम्\nज्ञानव्यतिरिक्तार्थाभाववादश्च न संभवति, घटमहं जानामीति कर्तृज्ञानकर्मतयाऽर्थस्योपलब्धेः न तदभावश्शक्यते वक्तुम्। पुरुषस्यार्थविशेषव्यवहारानुगुण्यापादकत्वमेव ज्ञानस्याकारः॥२७॥\nकरण दोषबाधकप्रत्ययराहित्यरूपवैषम्याच्च न स्वप्नादिवज्जागरितज्ञानस्य मिथ्यात्वम्॥२८॥\nअर्थशून्यस्य ज्ञानस्य सद्भावो न संभवति, अनुपलब्धे:। स्वप्नज्ञानस्याप्यर्थवत्तोपपादयिष्यते॥२९॥ इति उपलब्ध्यधिकरणम् ॥ ४ ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.2.4 उपलब्ध्याधिकरणम्\n॥ नाभाव उपलब्धेः ॥ किमर्थशून्यज्ञानवादे जगदुत्पत्तिः समजभवति न ? इति, स पक्षः समीचीनयुक्त्तिमूलः न ? इति, घटाद्याकारो ज्ञानाकार उतार्थाकार ? इति, किमर्थासाधारण्यं नाम तत्तदर्थसारूप्यम् ? उतार्थसम्बन्ध ? इति, किं घटाद्याकारातिरेकेणार्थव्यवहारानुगुण्यं नाम ज्ञानाकारो भासते न वा ? इति । यदाऽऽकारान्तरं न भासते, यदा चार्थसारूप्यलक्षणमर्थासाधारण्यम्, तदा घटाद्याकारो विज्ञानाकार इति विज्ञानमात्रवादस्य सम्यग्युक्त्तिमूलत्वात्तत्र जगदुदयसम्भवः; यदा ज्ञानस्य तत्तदर्थव्यवहारानुगुण्यमाकारान्तरं भासते यदा चार्थासाधारण्यं तत्सम्बन्धलक्षणम्, तदा घटाद्याकारस्य ज्ञानाकारत्वाभावाद्योगाचारमतस्य युक्त्तिशून्यतया तत्पक्षे न जगदुत्पत्तिसम्भवः । वैचिञ्यं कथमित्यत्राह - स्वरूपेति । विजातीयज्ञानोत्पत्तिः कथमित्यत्राह - यस्घटाकारेति । विसनातीयज्ञानसन्तानेषु चरमज्ञानं विजातीयोत्पादनशक्त्तमित्यर्थः । यथार्थाभ्युपगमेऽपि विजातीयघटादेर्विजातीयकपालाद्युत्पादकत्वं तथेति भावः।\nज्ञानार्थयोरिति - द्विचन्द्रज्ञाने चन्द्रद्वयसहोपलम्भनियमाद् द्वितीयचन्द्रस्य चन्द्रादव्यतिरिक्त्तत्वं तद्वदिति भावः । किञ्चेत्यादि - ज्ञानानामेव वासनावशाद्वैचित्र्योपपत्तेश्चरमज्ञानस्यैवार्थवद्विजातीयोत्पादनशक्त्तत्वाच्च ज्ञानानां साकारतयैव प्रकाशमानत्वेनाकारद्वयानुपलब्ध्या ज्ञानस्यैव तत्तदाकारभाक्त्वाच्च सहोपलम्भनियमाच्च वाह्यार्थाभ्युपगमेऽपि ज्ञानस्य तत्तदर्थासाधातण्यस्य तत्तदर्थसारूप्यनिबन्धनत्वाच्च तावतैव सर्वव्यवहारोपपत्तेश्च ज्ञानमात्रमेव तत्त्वमित्यर्थः - एवं प्राप्त इत्यादि । ज्ञानुरात्मनोऽर्थविशेषव्यवहारयोग्यतापादानरूपेणेति - अनेन निराकारस्य प्रकाशायोगादिति हेतुः प्रत्युक्त्तः, न नीलादिर्ज्ञानाकारः तत्तन्नीलाद्यर्थव्यवहारानुगुण्यमेव ज्ञानस्याकार इत्यस्यार्थस्योक्त्तत्वात्, उपलब्धि दर्शयति । एवमेव हीति - एव रूपेणेति - ज्ञानं सकर्मकं सकर्तृकमेव भासते, तत्र ज्ञानमात्रस्यैव पारमार्थ्यं किमनेनैव ज्ञानेन साध्यते, उत - ज्ञानान्तरेण ? । चरमः पक्षोऽनुपलब्धिनिरस्तः, प्रथमे च सकर्मके च सकर्तृके ज्ञाने परोक्षं भासमाने तत्र कस्यचिदशस्यापारमार्थ्येः तदन्यस्याप्यपारमार्थ्यप्रसंगः तस्मादपरोक्षसिद्धौ सर्वं ज्ञानवत्सत्यमित्यर्थः । यत्त्विति । साहित्यं द्वयोरेवेति तद्भेदसाधकम्, उपलम्भनियमो भिन्नेप्वभिन्नेप्वपि नास्तीति साधारणानैकान्तिकत्वम् । किञ्च भेदहेतोर्नियमो भेदस्येव साधक इत्यभिप्रायेणोक्त्तं । तदर्थेत्यादि - तत्तदसाधारण्यस्य तत्तत्सारूप्यनिबन्धनत्वं परिहरति । तत्तदर्थेति - सम्बन्धश्चेति - साक्षात्सम्बन्धः संयोग इत्यर्थः, संयोगो हि द्रव्ययोरित्यत्राह - ज्ञानमपि हीति । द्रव्यस्य द्रव्यान्तरधर्मतैकस्वरूपत्वं कथमिति शङ्कायां प्रदीपदृष्टान्तेन परिहरति । प्रभाद्रव्यस्येति । उत्तरसूत्रमवतारमति । यत्परैरिति ॥27॥\nवैधर्म्याच्च न स्वप्नादिवत् । सोपाधिकत्वं स्वप्नादेर्मिथ्यात्वाभ्युपगमेनोक्त्तं सूत्रकारैः, तदेव नास्तीति वक्ष्यते ॥28॥\nन भावोऽनुपलब्धेः ॥ क्कचिदपीत्यस्यायमभिप्रायः, सुषुप्तौ - केवलधर्मिस्फुरणमेव न धर्मभूतज्ञानस्येति कथं क्कचिदनुपलब्धिः स्वप्ने ह्यर्थशून्यं ज्ञानमित्यत्राह - स्वप्नज्ञानादिष्वपि इति ॥ ॥ इति उपलब्ध्यधिकरणम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.2.4 उपलब्ध्याधिकरणम्\n196. न ग्राह्यग्राहकौ स्तः क्वचिदपि विविधानादिसन्तानचित्रो  \nबुद्ध्यात्मा त्र्यात्मकोऽद्य स्फुरति भवदशातिक्रमे स्वात्मनैव ।  \nयोगाचारोक्तिरित्थं विषयविषयिणोर्बोधबाधौ समानौ  \nमन्वानैर्वारणीया स्वपरविभजनाद्यत्र न क्वापि सिद्ध्येत् ॥\n197. बुद्ध्यैक्यं बोध्यबोद्ध्रोर्न घटत इह ते सत्ययोरन्ययोर्वा  \nभिन्नत्वे ग्राह्यलक्ष्मक्षतिमभिमनुषे नात्र चित्रैक्यमर्थ्यम् ।  \nचित्रं द्रव्यं गुणं वा किमिति न च विदुः केऽपि भिन्नैकरूपं  \nतेनात्मख्यातिवादे स्थितिमिह भजतु स्वप्रकाशत्वमात्रे ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.2.4 उपलब्ध्याधिकरणम्\n21. पूर्वं बाह्यार्थास्थिरत्ववादिनो वैभाषिकास्सौत्रान्तिकेन सह निरस्ताः, अधुना बाह्यार्थनास्तित्ववादिनो योगाचारा निरस्यन्त इति सङ्गतिः । तदर्थनिचारस्तु -- किमर्थशून्यवादस्समीचीनयुक्तिमूलो न वेति । किं घटमहं जानामीतीदृशाकारो ज्ञानाकार उतार्थाकार इति । किमर्थव्यहारानुगुण्यं नाम घटाद्याकारातिरेकेण ज्ञानाकारेण भासते नेति । अत्र योगाचारपक्षमनुवदति -- न ग्राह्येति । क्वचिदपि ग्राह्यग्राहकौ न स्तः । तर्हि 'इदमहं जानामि' इति त्र्यात्मकत्वेन बुद्धेः स्फुरणं कथं स्यादित्याशङ्क्य परिहरति -- विविधेति ।बहुप्रकारानादिवासनावशाद् विचित्ररूपा बुद्धिरेव त्र्यात्मकत्वेन स्फुरति । आहुश्च योगाचाराः -  \n 'अविभागोऽपि बुद्ध्यात्मा विपर्यासितदर्शनैः ।  \n ग्राह्यग्राहकसंवित्तिभेदवानिव लक्ष्यते ॥' इति ।  \n एवं संसारदशायां त्र्यात्मकत्वेन स्फुरणे सिद्धे मुक्तिदशायां स्वरूपेण स्फुरतीत्याह -- भवेति । इत्थमेषा योगाचारोक्तिरर्थज्ञानयोर्बोधं बाधञ्च समानतया बुध्यमानैर्विद्वद्भिर्वारणीया । अयमर्थः -- यदि प्रतीतत्वाद् बोधस्स्वीक्रियते अबाधितप्रतीतिसिद्धत्वादर्थोऽपि स्वीकार्यः, यदि कयाऽपि कुसृष्ट्या बाधितत्वादर्थो न स्वीक्रियते, तर्हि तादृशीनां कुसृष्टीनां सुलभत्वाद् बोधो न स्वीकार्य इति ज्ञानज्ञेययोस्तुल्यत्वम् । तथा च ज्ञेयाभावे ज्ञानाभावो ज्ञानस्य सद्भावे ज्ञेयस्यापि सद्भाव इत्युक्तं भवति । एवमनङ्गीकारे दोषमाह --स्वपरविभजनादीति । बाह्यार्थानङ्गीकारे खलु 'अयं वादी अयं तु परवादी, अयमस्मत्पक्षः अयं तु परपक्षः, परवादिनां पराजयः अस्माकं तु विजयः' इत्यादिकं सर्वमपि बाह्यार्थाविभागरूपत्वादस्मिन्योगाचारपक्षे न सिध्येत् ॥22. इत्थं किलाहुर्योगाचाराः -- 'सहोपलम्भनियमादभेदो नीलतद्धियोः' । इति बोध्यस्य नीलस्य तद्बोधेन इदमहं जानामीति सहोपलम्भनियमादैक्यमिति, एतत्तु बोध्यन्यायेन बोद्धुरपि योजयितुं शक्यते तच्चासम्बद्धमिति वक्तुं विकल्पयति तावत् -- बुद्ध्यैक्यमिति । किं बोध्यबोद्ध्रोः सत्ययोर्बुद्ध्यैक्यमभिधीयते अन्ययोः असत्ययोर्वा । सत्ययोश्चेत्त्वयैव बोध्यबोद्धृसत्यत्वमङ्गीकृतमिति नास्माभिस्साधनीयं किञ्चित् । असत्ययोश्चेत्तर्हि बुद्धेरिव तयोरपि सत्यत्वं प्रसज्येत । यद्वा -- तयोरिव बुद्धेरप्यसत्यत्वमित्युभयतोऽपि दोष आवर्तते । अतो बोद्धृबुद्धिबोध्यानामभिन्नत्वं भवत्पक्षे न घटते इति भवान्ब्रूत इत्याह -- भिन्नत्व इति । भिन्नत्वे ग्राह्यलक्षणायोगं भवन्त एव प्राहुः, यदि घटो घटज्ञानाद्भिन्नस्तर्हि पटवत्तस्य विषयो न स्यादिति । तर्हि भिन्नाभिन्नत्वं ब्रूमः, यथा चित्रं वस्तु भिन्नमभिन्नञ्च तद्वत्, बोद्धृ-बोध्य-बोधात्मकमेकं भिन्नमभिन्नञ्चेति, तदप्यसङ्गतमित्याह - नात्रेति । चित्रैक्यम् - भिन्नत्वेऽप्यभिन्नत्वमसङ्गतमित्यर्थः । ननु कथं दृष्टमपलपितुं शक्यते, दृष्टं चित्रपटादिकं द्रव्यं, तन्निष्ठं चित्ररूपञ्च, तद्वदत्रापि बुद्ध्यादीनां त्रयाणां भिन्नाभिन्नत्वमित्याशङ्क्य दूषयति -- चित्रमिति । चित्रं द्रव्यमेकं न स्वीकुर्महे, नापि चित्रं रूपमेकम्, अपितु सर्वं सङ्घातात्मकमेव । केऽपि न च विदुरिति सर्वविद्वत्सम्मत्या निराकरोति । भिन्नैकरूपमिति स्फुटमेव विरोधं प्रकटयति । तेनेति -- तेनात्मख्यादिवादो ज्ञानस्वरूपमात्रे स्थितिं भजतु न पुनर्ज्ञानातिरिक्तयोर्बोद्धृबोध्ययोरुपलम्भे, तयोस्सत्यत्वे भेदवादप्रसङ्गात्, असत्यत्वे तदेकात्मकस्य ज्ञानस्यापि असत्यत्वप्रसङ्गादिति माध्यमिकपक्षावतारस्स्यात् । बोध्यबोद्धृप्रकाशेऽप्यसति 'इदमहं जानामि' इति सर्वलोकोपलम्भविरोध इति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.2.4 उपलब्ध्याधिकरणम्\nक्षणिकत्वे नीलाद्यर्थानां प्रत्यक्षत्वमनुमेयत्वं वा न घटत इति वैशेषिकसौत्रांतिकमतयोरुक्तं दूषणं न योगाचारमते प्रवर्तते। नीलाद्यर्थनामान्तरविज्ञानरूपत्वेन स्वप्रकाशैस्तैरेव तत्प्रत्यक्षीकरणसंभवात् तदिति प्रत्यवस्थानात् सङ्गतिः। इदानामिह योगाचारमतं घटपटादिज्ञानानां तत्तदर्थासाधारण्यं\" तत्तदर्थसारूप्यमन्तरेण न घटत इत्यवश्यं ज्ञानेऽर्थसरूपं रूपमास्थेयम्। तावतैव सर्वव्यवहारोपपत्तेः। ज्ञानाकारनीलादिव्यतिरेकेण बाह्यार्थकल्पना नीलादीनां\" विज्ञानाकारत्वे च 'नीलादिकं ज्ञानाभिन्नं भासमानत्वात् ज्ञानसहोपलम्भनियतत्वात् ज्ञानव'दित्यनुमानञ्च। न च सहत्वस्य भेदगर्भत्वाद्द्वितीयहेतुर्विरुद्ध इति वाच्यम्। ज्ञानोपलम्भव्याप्योपलम्भविषयत्वस्य तदर्थत्वात्, तदविनाभावरूपस्य च व्याप्यत्वस्याभेदेऽपि सत्त्वात्। नचाभेदे 'इदं जानामी'ति क्रियाकर्मभावरूपभेदावभासविरोधः। तस्य द्विचन्द्रज्ञानवद्भ्रान्तित्वात्। तदाहुः 'सहोपलम्भनियमादभेदो भेदतद्धियोः। भेदस्तु भ्रान्तिविज्ञानैः दृश्यश्चन्द्र इवाद्वय' इति। बाह्यस्य नीलादेः कथमान्तरज्ञानभेदावभासो भ्रम इति चेत्, बाह्यत्वावभासोऽपि भ्रम एव। उपरिस्थितानां नक्षत्रादीनामुद्यतां भूमिस्थत्वावभासवत्। एतेन 'अहं जानामी' ति कर्तृकर्मभावेन भेदावभासोऽपि व्याख्यातः। तदप्याहुः- 'अविभागोऽपि बुध्यात्मा विपर्यासितदर्शनैः। ग्राह्यग्राहकसंवित्तिभेदवानिव लक्ष्य' इति। ननु वस्तुत एकस्य ज्ञानस्य 'अहमिदं जानामी'ति कर्तृकर्मक्रियात्मतया भेदेनैव स्फुरणं कथमिति चेत्, पूर्वपूर्ववासनावशात्। घटाकारज्ञानोत्पत्त्यनन्तरं कपालाकारज्ञाननोत्पत्तिस्तु वासनावैचित्र्यादिति। इदमयुक्तं। कर्तुः क्रियाकर्मतया बाह्यत्वेन प्रत्यक्षानां नीलाद्युपलब्धौ जाग्रत्यां तेषां ज्ञानाभेदानुमानानामनुत्थानात्। न च वाच्यं 'बाह्यं नीलादिकमुपयद्भिरपि ज्ञानानां नीलाद्याकारत्वमनुभवसिद्धमंगीकार्यं। तेनैव सर्वव्यवहारोपपत्तौ किं बाह्यार्थकल्पनया। न हि नीलाद्याकारद्वयमुपलभ्यत' इति। यतो नीलाद्यर्थविशेषविषयेच्छादिव्यवहारानुगुण्यमेव ज्ञानस्य नीलाद्याकारः। नतु बाह्यार्थस्येव मुख्यं नीलाद्याकारत्वमस्ति। नीलशीतोष्णादिसमूहालंबनानां परस्परविरुद्धानेकरूपत्वापत्तेः। स्वप्नदृष्टांतेन ज्ञानानां बाह्यार्थशून्यत्वकल्पनमपि नयुक्तं। बाधाबाधाभ्यां स्वप्नज्ञानानामपि तादात्विकविषयत्वाच्च। वासनावैचित्र्यात् विचित्रज्ञावोदयसमर्थनमप्ययुक्तं, निरन्वय विनाशवादे वासनाधानस्याप्यसंभवात्॥ संग्रहकारिका॥ विज्ञानमेव त्रिपुटं योगाचारस्य जल्पतः। निह्नुतिर्वेद्यवेदित्रोः उपलब्ध्यैव वार्यते॥ इति उपलब्ध्यधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.2.4 उपलब्ध्याधिकरणम्\nज्ञानमेव तत्वम्। नान्यत्परमाणुसमुदायरूपं तदारब्धावयविरूपं किञ्चिदस्ति। परमाणूनामप्रामाणिकत्वात् तेषां क्षणिकानां समुदायभावासम्भवात् परमाणुसंयोगस्य व्याप्यवृत्तित्वाव्याप्यवृत्तित्वविकल्पदुस्थत्वेन अवयवेषु अवयविनः कृत्स्नैकदेश विकल्पदुस्स्थत्वेन च परस्परसंयुक्तावयवतदाश्रितावयव्यसम्भवाच्च बाह्यर्थानामान्तरविज्ञान सम्बन्धानिरूपणे तद्वषयत्वासम्भवाच्च सम्बन्धं विना विषयत्वे सर्वविषयानामेकस्मिन्नेव ज्ञानेऽवभासप्रसङ्गात्। न च बाह्यार्थाभावे नीलपीतादिज्ञानानां निरालम्बनत्वापातः। ज्ञानानामेव नीलपीताद्याकारत्वात्। नीलादिकं ज्ञानाभिन्नं ज्ञानोपलम्भव्याप्योपलम्भविषयत्वात् ज्ञानवत्, व्याप्यत्वस्याभेदेऽपि सम्भवेन न दृष्टान्तासिद्धिः। न च नीलतज्ज्ञानयोरभेदे 'अहं जानामी'ति क्रियाकर्मभावेन भेदावभासविरोध इतिवाच्यम्। तस्य द्विचन्द्रज्ञानवद्भ्रान्तित्वात्। तदाहुः-'सहोपलम्भनियमादभेदो नीलतद्धियोः। भेदस्तु भ्रांतिविज्ञानैर्दृश्यश्चन्द्र इवाद्वय' इति, 'अविभागोऽपि बुध्यात्मा विपर्यासितदर्शनैः। ग्राह्यग्राहकसंवित्तिभेदवानिव लक्ष्यत' इति च। ननु सर्वस्याप्यान्तरत्वे बाह्यत्वावभासः कथमिति चेन्न। उपरिस्थितानां नक्षत्रादीनामुद्यतां भूमिस्थत्वावभासवत् बाह्यत्वावभासस्यापि भ्रमत्वात्। अपि च स्तम्भज्ञानं कुड्यज्ञानमित्येवंरूपस्य ज्ञानपक्षपातस्यज्ञानगतं विशेषमन्तरेणानुपपत्तेः\" अवश्यं विषयसारूप्यं ज्ञानपक्षपातस्य ज्ञानगतं विशेषमन्तरेणानुपपत्तेः अवश्यंविषयसारूप्यं ज्ञानस्याभ्युपगन्तव्यम्। ततश्चाङ्गीकृते च ज्ञानगताकारे आकारद्वयानुपलम्भादपार्थिकैव बहिरर्थकल्पना। स्वप्नादिवच्चेदं द्रष्टव्यम्। यथा स्वप्नमायामरीच्युदकगन्धर्वनगरादिप्रत्यया विनैव बाह्यार्थेन ग्राह्यग्राहकाकारा भवन्ति, एवं\" जागरितप्रत्यया अपि, प्रत्ययत्वाविशेषात्। कथं पुनरसति बाह्यार्थै प्रत्ययवैचित्र्यमुपपद्यत इति चेन्न। वासनावैचित्र्यस्यैव नियामकत्वात्। अनादौ संसारे बीजांकुरवज्ज्ञनानां वासनानाञ्चान्योन्यनिमित्तकत्वेन वैचित्र्यात्। तस्मादभावो बाह्यार्थस्येत्येवं प्रत्यवस्थिते योगाचारे पठत्याचार्यः।। नाभावउपलब्धेः। नखल्वभावोबाह्यार्थस्य युक्तः। कस्मात् - उपलब्धेः। उपलभ्यन्ते हि प्रतिप्रत्ययं\" बाह्योऽर्थस्स्तम्भकुड्यादिः। नचोपलभ्यमानस्यैवाभावो युक्तः। यथा हि कश्चित् भुञ्जानो भुजिसाध्यां\" तृप्तिमनुभवन् ब्रूयात् 'नाहं भुञ्जे न च तृप्यामी'ति ब्रुवन् कथमुपादेयवचनस्स्यात्। ननु 'नाहमुपलभे न च सोऽस्ती'ति ब्रुवन् कथमुपादेयवचनस्स्यात्। ननु 'नाहमेवं ब्रवीमि नैवार्थमुपलभ' इति, किंतूपलब्धिव्यतिरिक्तं\" नोपलभ इति ब्रवीषि। न तु युक्त्यपेक्षं ब्रवीषि। यत उपलब्धव्यतिरेको बलादर्थस्याभिगन्तव्यः। उपलब्धेरेव। न हि कश्चिदुपलब्धिमेव स्तम्भः कुड्यमित्युपलभते। उपलब्धइविषयत्वेनैव स्तम्भकुड्यादीन् सर्वे लौकिका उपलभन्ते। ननु बाह्यार्थस्यासम्भव उक्तः, न। प्रमाणप्रवृत्त्यप्रवृत्त्यप्रवृत्तिपूर्वकौ हि सम्भवासम्भवौ। न तु सम्भवासम्भवपूर्वके प्रमाणप्रवृत्त्यप्रवृत्ती। यद्धि प्रत्यक्षादीनामन्यतमेनापि प्रमाणेनोपलभ्यते तत्सम्भवति, यत्तु न कैश्चिदप्युपलभ्यते, तन्नसम्भवति। इह तु यथान्वं सर्वैरेव प्रमाणैर्बाह्यार्थउपलभ्यमानः कथं\" न सम्भवतीत्युच्यते। यदुक्तं स्वप्नादिप्रत्ययवत् जागरितप्रत्यया अपि विनैव बाह्यार्थेन भवेयुः, प्रत्ययत्वाविशेषादिति, तत्राह-।।वैधर्म्याच्च न स्वप्नादिवत्।। न न्वप्नादिवज्जागरितप्रत्यायाभवितुमर्हति। कस्मात्? वैधर्म्यात्। किं पुनर्वैधर्म्यं बाधाबाधौ। बाध्यतेहि स्वप्नोपलब्धं वस्तु प्रबुद्धस्य 'मिथ्यैव मयोपलब्धो महाजनसमागमः नह्यस्ति महाजनसमागमः\" निद्रादूनन्तु मे मनो बभूव तेनैषा भ्रान्ति'रिति। एवं मायादिष्वपिभवतियथार्हबाधः। नैवं जागरितोपलब्धं\" स्तंभादिकं कस्यांचिदवस्थायां बाध्यते। तत्रैवंसति न शक्यते वक्तुं मिथ्या जागरितोपलब्धिः उपलब्धित्वात् स्वप्नोपलब्धिवदिति उभयोरन्तरं स्वयमनुभवता। नच स्वानुभवापलापः प्राज्ञमानिभिर्युक्तः कर्तुम्। तस्माद्विज्ञानव्यतिर्क्तोबाह्यार्थोऽबाधितोऽभ्युपगन्तव्य इति सूत्रत्रितयार्थश्च वर्णितः। एवं\" सूत्रं व्याकुर्वतां परेषां प्रपञ्चमिथ्यात्ववादः कथं सङ्गतस्स्यात्। मानान्तराप्राप्तजगत्कारणत्वादिब्रह्मधर्मप्रतिषेधे ब्रह्मकुतो न प्रतिषिध्येत। ब्रह्मव्यतिरिक्तस्य सर्वस्य स्वरूपतो निषेधे अखण्डार्थवेदांतवाक्य गतयोग्यताया अप्यसत्वेन तत्समसत्ताकस्य वाक्यार्थभूतब्रह्मणोऽपि असत्वापातात्, प्रपञ्चस्य शशश्रृङ्गादिवन्निः\" स्वरूपत्वापाताच्च। न च न स्वरूपेण निषेधं ब्रूमः। किन्तु पारमार्थिकत्वाकारेणेति वाच्यम्। स्वरूपानिषेधे अबाध्यत्वलक्षणपारमार्थिकसत्त्वस्यापि निषेधानर्हत्वात्। ननु सत्वनिषेध एव स्वरूपनिषेधः। अतो 'नेह नानास्ती'ति सत्वनिषेधात् स्वरूपमपि निषिद्धमेव। न च तस्य निरस्वरूपत्वे शून्यवादाविशेषस्येष्टत्वादिति चेत्, न। तर्हि 'नाभाव उपलब्धे' रित्यधिकरणविरोधस्य दुष्परिहरत्वात्। 'चैत्यं वंदेते'ति वाक्यात् 'ज्योतेष्टोमेने'ति वाक्यार्थस्य बौद्धाभिमतसांवृतिक सत्यत्वस्थानाभिषिक्तस्य व्यावहारिकसत्यत्वस्य त्वयाऽभ्युपगतत्वाचैत्यवन्दनवाक्ये त्सयाप्यभावाद्वैषम्यमिति वाच्यम्। 'नेह घटोऽस्ती'ति वाक्ये लोकप्रसिद्धव्यावहारिक सत्वनिषेधवत् 'नेह नानास्ती'ति वाक्ये लोकप्रसिद्धस्यैव निषेद्धुं युक्ततया सत्वान्तरनिषेधस्य असम्भवात्। इतरधा 'नेह नानास्ती'त्यस्याश्श्रुतेरप्रसक्तप्रतिषेधत्वापातात्। उक्तञ्चाभियुक्तैः 'वेदोऽनृतोबुद्धकृतागमोऽनृतः प्रामाण्यमेतस्य च तस्यचानृतं। बोद्धोनृतो बुद्धिफले तथाऽनृते यूयञ्च बौद्धाश्च समानसंसद' इत्यलंप्रसक्तानुप्रसक्त्या।।।।न भावोऽनुपलब्धेः।। केवलस्य अर्थशून्यस्य ज्ञानस्य भावस्स्सम्भवति। कुतः-क्वचिदप्यनुपलब्धेः। न ह्यकरतृकस्याकर्मकस्य वा ज्ञानस्य क्वचिदप्युपलब्धिः। स्वप्रज्ञानादिष्वपि ईश्वरसृष्टपदार्थानां सत्त्वान्नार्थशून्यत्वमिति ख्यातिनिरूपणभाष्ये प्रतिपादितम्।। ।।इति उपलब्ध्यधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.2.4 उपलब्ध्याधिकरणम्\n?चरमज्ञानं विजातीयोत्पादनशक्त्तमित्यर्ध इति शक्त्तेः कार्येण कारणेऽनुमेयत्वादितिभावः । न च कपालाकारज्ञानस्य घटाकार ज्ञानप्रवाहो न वासनेति तस्य न वासनाजन्यत्वं समर्थितं स्थादिति वाच्यम् व्यवहितस्य कालान्तर्य्यकपालज्ञानप्रवाहस्य वासनात्वासम्भवात् मनुष्यशरीरानन्तरं तिर्य्यभ्योर्नि गतस्य मनुष्यजन्मव्यवीहततिर्य्यग्योनिवासनायाः कार्यकरत्वदर्शनादिति भावः । बहिर्वदवासो भ्रमकृत इति - यथा उपरि स्थिनानां नक्षत्राणां भूमिष्ठत्वङ्गमः तद्वदिति भावः । भाष्ये - सहोपलम्भनियमाच्चेति, नीलादिकं ज्ञानाभिन्नं ज्ञानसहोपलम्भनियमत्वात्ल ज्ञनवत् द्वितीरचन्द्रवच्चेत्यनुमानमिह विवक्षितम्, तत्स्ववचनाविरुद्धम्, साहित्यस्यार्थभेदहेतुत्वादिति भाष्यं व्याचष्टे, साहित्यं द्वयोरेवेत्यारभ्य असाधारणानैकान्तिकत्वमित्यन्तेन, भाष्ये तदर्थव्यवहारयोग्यतैकस्वरूपस्य ज्ञानस्य तेन यः सहोपलम्भनियमः तस्मादवैलक्षण्यसाधनमिति तच्छब्दानुरोधेन यच्छब्दमध्याहृत्य एकवाक्यतया अन्वयो वक्त्तव्यः ॥27॥ ॥ इति उपलब्ध्यधिकरणम् ॥not available"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.2.4 उपलब्ध्याधिकरणम्\nஇவ்வாறு பாஹ்யார்த்தங்களின் இருப்பைப்பற்றிப் பேசுவோரைக்- கண்டித்து விஜ்ஞானம் மட்டுமே உள்ளதென்னும் யோகாசாரனைக் கண்டிக் கிறாரென்று ஸங்கதி. யோகாசாரனின் ஜ்ஞானம் மட்டுமே 'ஸத் ' என்கின்ற வாதம், யுக்தமா அயுத்தமா என்ற சங்கையில் யுக்தமென்கிறான் பூர்வபக்ஷி. ஏனெனில், இது குடம், இது வஸ்த்ரம் என்று குடம் முதலியவற்றின் ஜ்ஞானத்திற்கும் பொதுவாக குடம் முதலிய ஆகாரம் தோன்றுகிறது பாஹ்யார்த்தங்களே ஸத் என்பாரும் குடம் முதலியவற்றிலுள்ள குடத்தன்மை (கடத்வம்) முதலியவற்றை குடம் முதலியவற்றின் ஜ்ஞானத்திற்கு ஆகாரமாக ஏற்று, வஸ்த்ரம் முதலியவற்றின் ஜ்ஞானத்திலிருந்து பேதம் சொல்கின்றனர். ஆதலின், குடத்தன்மை முதலியவற்றின் தோற்றம் ஜ்ஞானத்தினுடையனதே தவிர பாஹ்யார்த்தமான குடம் போன்றவற்றினுடையது அன்று அப்படிப் பட்ட ஆகாரத்தோடு, பாஹ்யார்த்த ப்ரதீதி - குடம் முதலியவற்றிற்கும் ப்ராந்தி ரூபம் என்கின்றனர். இம்மதத்தை இங்கு கண்டிக்கிறார்.(1)\nஅபாவ : ந - ஜ்ஞானத்தைத் தவிர வேறு பதார்த்தமில்லையென்று கூறி வியலாது. ஏனெனில், உபலபதே:- நான் குடத்தை அறிகிறேன் என்று குடம் பற்றிய ஜ்ஞானத்திற்குத் குடம் விஷயமாகவும் -ஆத்மா ஜ்ஞாதா வாகவும் தோன்றுவதால் விஷயங்களையும், ஜ்ஞாதாவையும் இல்லையென்றால் ஜ்ஞானமும் ஸித்திக்கமாட்டாது.(2)\nஸ்வப்நாதிவச்சு ந - ஸ்வப்னத்திலுண்டாகும் ஜ்ஞானம். மித்யா விஷய மானாற்போலவோவென்றால் விழிப்பில், பெறும் ஜ்ஞானமும் மித்யா விஷயமே யென்பது பொருந்தாது. ஏனெனில், வைதர்மயாத் ஸ்வப்ன ஜ்ஞானத்தைக் காட்டிலும் விழிப்புநிலை ஜ்ஞானத்திற்கு வேறுபாடுள்ளமையால். அதாவது ஸ்வப்னஜ்ஞானத்திற்கு நித்ராதி தோஷம் காரணம். ஸ்வப்னத்திற்குப் பிந்திய நிலையில் இல்லையென்கிற பாதகமான எண்ணமுமுள்ளது. விழிப்பு நிலை ஜ்ஞானத்திற்கு இவ்விரண்டும் இல்லை. இவ்வாறு தோஷமற்று பாதகமும் அற்றுள்ள குடம் முதலியவை பற்றிய ஜ்ஞானத்தை மித்யாவிஷயம் (அஸத்யவிஷயம்) என்று கூறுவது அயுக்தம். ச' காரத்தால் ஸ்வப்ன பதார்த்த ஜ்ஞானமும் யதார்த்த விஷயகம் என்று சூசிக்கப்படுகிறது.(3)\nஅபாவ : ந.-பொருளற்ற (அர்த்த சூன்யமான) ஜ்ஞானத்திற்கு இருப்பும் உண்மையுமிலலை - ஏனெனில், அனுபலபதே:- ஓரிடத்திலும் அது தென்படாமை யால் பாதிக்கப்படாத ப்ரதீதியால் ஸித்தமான அர்த்தத்தைக் கழித்துவிட்டால். ஜ்ஞானத்தையும் கழிக்க நேரிடும் என்பது கருத்து.(4)"
                            }
                        ]
                    },
                    {
                        "verse_number": 15,
                        "original_text": "Adhikarana 2.2.5 सर्वथानुपपत्त्यधिकरणम्\nसर्वथाऽनुपपत्तेश्च॥2.2.30॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.2.5 सर्वथानुपपत्त्यधिकरणम्\nअत्र सर्वशून्यवादी माध्यमिकः प्रत्यवतिष्ठते - शून्यवादे एव हि सुगतमतकाष्ठा। शिष्यबुद्धियोग्यतानुगुण्येनार्थाभ्युपगमादिना क्षणिकत्वादय उक्त्ताः विज्ञानं बाह्यार्थाश्च सर्वे न सन्ति, शून्यमेव तत्त्वम्। अभावापत्तिरेव च मोक्ष इत्येव बुद्धस्याभिप्रायः। तदेव हि युक्त्तम्, शून्यस्याहेतुसाध्यतया स्वतः सिद्धेः। सत एव हि हेतुरन्वेषणीयः, तच्च सत् भावादभावाच्च नोत्पद्यते; भावात्तावन्न कस्यचिदुत्पत्तिर्दृष्टा, न हि घटादिरनुपमृदिते पिण्डादिके जायते। नाप्यभावादुत्पत्तिः सम्भवति, नष्टे पिण्डादिके ह्यभावादुत्पद्यमानं घटादिकमभावात्मकमेव स्यात्। तथा स्वतः परतश्चोत्पत्तिर्न सम्भवति। स्वतस्स्वोत्पत्तावात्माश्रयदोषप्रसंगात् प्रयोजनाभावाच्च। परतः परोत्पत्तौ परत्वाविशेषात् सर्वेषां सर्वेभ्य उत्पत्तिप्रसंगः। जन्माभावादेव विनाशस्याप्य भावः, अतः शून्यमेव तत्त्वम्। अतो जन्मविनाशसदसदादयो भ्रान्तिमात्रम्। न च निरधिष्ठानभ्रमासम्भवाद्भमाधिष्ठानं किञ्चित्पारमाथिर्कं तत्त्वमाश्रयितव्यम्। दोषदोषाश्रयत्वज्ञातृत्वाद्यपारमाथ्थर्ेऽपि भ्रमोपपत्तिवदाधिष्ठानापारमार्थ्येऽपि भ्रमोपपत्तेः। अतः शून्यमेव तत्त्वमिति प्राप्ते उच्यते - सर्वथानुपपत्तेश्च इति। सर्वथाऽनुपपत्तेः सर्वशून्यत्वं च भवदभिप्रेतं न सम्भवति। किं भवान्सर्वं सदिति वा प्रतिजानीते ?। असदिति वा ?। अन्यथा वा ?। सर्वथा तवाभिप्रेतं तुच्छत्वं न सम्भवति, लोके भावाभावशब्दयोस्तत्प्रतीत्योश्च विद्य मानस्यैव वस्तुतोऽवस्थाविशेषगोचरत्वस्य प्रतिपादितत्वात्। अतस्सर्वं शून्यमिति प्रतिजानता सर्वं सदिति प्रतिजानतेव सर्वस्य विद्यमानस्यावस्थाविशेषयोग्यतैव प्रतिज्ञाता भवतीति भवदभिमता तुच्छता न कुतश्चिदपि सिद्धयति।किञ्च कुतश्चित्प्रमाणाच्छूत्यत्वमुपत्वभ्य शून्यत्वं सिषाधयिषता तस्य प्रमाणस्य सत्यत्वमभ्युपेत्यम्, तस्यासत्यत्वे सर्वं सत्यं स्यादिति सर्वथा सर्वशून्यत्वं चानुपपन्नम्॥ 30॥\n॥ इति सर्वथानुपपत्त्यधिकरणम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.2.5 सर्वथानुपपत्त्यधिकरणम्\nमाध्यमिकोक्तसर्वशून्यवादस्संभवति, नेति संशयः। संभवतीति पूर्वः पक्षः। विज्ञानं घटादयश्च सर्वे भावा न सन्ति, कुतः? उत्पत्त्यनिरूपणात् घटादिभावानाम्। भावात्तावदुत्पत्तिर्न संभवति; न हि घटादिरुत्पद्यमानः असंमृदितेन मृत्पण्डादिनोत्पद्यते। नाप्यभावात्, पश्चादभावादुत्पद्यमानो घटादिरभावात्मक एव स्यादिति सर्वशून्यत्वमेव युक्तिमत्। राद्धान्तस्तु - लोके भावाभावशब्दयोस्तद्बुद्ध्योश्च प्रमाणेनोपलभ्यमानस्यैव वस्तुनः अवस्थाविशेष एव भावरूपो विषयः। वर्तमानतयोपलभ्यमानावस्थाविशेषो भावबुद्धिविषयः। तद्विरोध्यवस्थाविशेषः अभावबुद्धिविषयः। अतो न कुतश्चित्त्वदभिप्रेतं तुच्छत्वं सिद्ध्यति। सूत्रार्थस्तु - सर्वथानुपपत्तेश्च - सर्वशून्यवादी सर्वं सदिति प्रतिज्ञाय स्वाभिप्रेतं साधयति? उतासदिति प्रतिज्ञाय? अथ प्रकारान्तरेण प्रतिज्ञाय? सर्वथापि सर्वशून्यत्वानुपपत्तेस्स्वाभिमतासिद्धिः, सदसद्भावयोर्विद्यमानवस्तुधर्मतोपपादनात्॥\n॥इति सर्वथानुपपत्त्यधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.2.5 सर्वथानुपपत्त्यधिकरणम्\nसर्वशून्यवादश्च न संभवति। सदिति प्रतिज्ञायामसदिति प्रतिज्ञायां च तुच्छता न संभवति, अनुपपत्ते:। सदसद्बुद्धीनां वस्तुगताऽन्योन्य- विरुद्धभावरूपावस्थाविशेषविषयत्वात्॥३०॥ इति सर्वथानुपपत्त्यधिकरणम् ॥ ४ ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.2.5 सर्वथानुपपत्त्यधिकरणम्\n॥ सर्वथाऽनुपपत्तेश्च ॥ किं माध्यमिकेनोक्त्तः सर्वशून्यवादः सम्भवति ? न ? इति, किं सर्वं कार्य्यं भावरूपम् ? उताभावरूपम् ? इति, सर्वकार्येष्वपि भाव एव कारणम् ? उताभाव ? इति, किं भावान्तरमभावरूपम् ? उत तुच्छं\nनामार्थान्तरम् । यदा अतुच्छनामाऽर्थान्तरमभावः? तदा सवर्कार्येप्वभाव एव कारणमिति कार्य्यस्याप्यभावात्मकतया शून्यवादःउपपन्नः स्यात्; यदा भावान्तरमभावः तदा सर्वकार्येषु भाव एव कारणमिति कार्यस्यापि\nभावरूपत्वात्सर्वशून्यवादोऽनुपपन्नः स्यात् । अहेतुस्नाध्यतयेति- सतो हेत्वसावादेव शून्यसिद्धिः न तु साधकहेत्वन्तरापेक्षयेत्यर्थः । कथं सतो हेत्वभाव इत्यत्राह - तच्चेति । न हीति - विनाशादेव जायते इत्यर्थः । प्रयोजनाभावाच्चेति - स्वयं विद्यामानत्वादुत्पत्तिनैरपेक्ष्यं प्रयोजनाभावः, स्वसत्ता ह्मुत्पत्तेः प्रयोजनम्, पूर्वमेव सत्त्वान्नोत्पत्त्या प्रयोजनं किं सत् उत्पत्तिः? उतासतः? सच्चेन्नोत्पत्त्यपेक्षा, असच्चेच्छशविषाणवन्नोत्पत्तिग्ति भावः । न चेत्यादि ब्रलाशानयादिवाछगिराकाणम् पूर्वपक्षगुपसंहरति । अत इति - सर्वथाशब्देन प्रमाणविकल्पानुपपत्तिः प्रमेयविकल्पानुपपत्तिधतु विवक्षित । तत्र प्रमेयं विकल्पयति ।किं भवानिति - अन्यथा वा - किमुभयात्मकत्वेन ? उतानुभयात्मकत्वेनेत्यर्थः । उभयात्मकत्वेऽनुभयात्मकत्वे छावस्थान्तरापत्तिरेवोक्त्ता स्यात्,लोकप्रतीत्या पराभ्युपगमप्रकारेण वा सत्त्वासत्त्वयोरवस्थाविशषेरूपत्वात्,न हि शून्यवादिनः उभयुपकारतिरेकेण साधनदूषणव्यवहारसम्भवः । घटत्वं स्वपक्षयासत् कपालापेक्षया असत् इत्युभयात्मकम् । घटः स्वापेक्षया नासन्, कपालापेक्षया असन् । अतः अनुभयात्मकत्वमकत्वमपि अवस्थाविशेष इति । सदिति प्रतिजानतेवेति - किं सदिति विकल्पो दृष्टार्थ इत्युक्त्तं भवति । प्रमाणनुपपत्तिमाह - किञ्चेति । प्रमाणशब्दः प्रतितेरप्युपलक्षणार्थः । किं सर्वं शून्यमिति प्रमितिस्तत्कारणं वा सत्यं? उत न सत्यं? । सत्यं\nचेत् न सर्वशून्यत्वं, असत्यं चेन्नितरामित्यर्थः । अधिकरणत्रयात्मको बौद्धमतनिरासः । अणुहेतुको मूतमौतिकसंहतिरूपः । स्कन्धहेतुकः पञ्चस्कन्धीरूप इत्युभयहेतुकः समुदाय इति परे । चित्तचैत्तहेतुकञ्चाभजयन्तरो बाह्यश्च भूतभौतिकसंगात् इत्यपरे । तत्र प्चस्कन्धीरूपसमुदायानदरहेतुः पूर्वोक्त्तः । उभयथा च दोषात्\" इत्यत्र आविद्यारागादीनां विनाशः, सपरिकरात् सम्यग्ज्ञानात् चेत्, विनाशस्य निर्हेतुकत्व प्रतिज्ञाभङ्गः । स्वयमेव अतिद्याविनाशश्चेत् सर्वमुक्त्तिप्रसंगः, मोक्षमार्गोपदेशानर्थक्यं चेति परे । तदयुक्त्तम् \"उदासीनानामपि चैवं सिद्धिः\" इति सूत्रे ऐहिकामुष्मिकफलसाधनप्रवृत्तिवैयर्थ्यस्य वक्ष्यमाणतया पुनरुक्त्तिप्रसंगात्, \"नासतो दृष्टत्वात्\" इत्यत्राभावाद्भावोत्पत्तिरनुपपन्ना । असतः शशविषाणादेः सदुत्पत्त्यदर्शनात् अभावादुत्पत्त्यभ्युपगमे शशविषाणादिभ्योऽप्यङ्कुरादयो जायेरन्निति परे, तच्चायुक्त्तम् \"उत्तरोत्पादे च पूर्वनिरोधात्\" इत्यत्रैवाभाद्भावोत्पत्तौ दूषणस्य दर्शितत्वात् तत्रैव हि कार्योत्पत्तिदशायां क्षणिकस्य कारणस्यावस्थानाभावनिबन्धनं दूषणं दर्शितम्, दूषणभेदान्न पुनरुक्त्तिरिति चेन्न, दूषणभेदाभावात् कथं चिद्दूषणभेदोत्पेक्षणेऽप्यभावाद् भावोत्पत्त्यनुबन्धितया सवर्स्य दूषणस्यैकसूत्राभिप्रेतत्वसम्भवात् शब्दविरोधाभावात्; पूर्वनिरोधादिति हि शब्दः, न ह्यत्रेदं दूषणं विवक्षितं न त्वन्याद्विवक्षितमिति वक्त्तुं शक्यते निरोधस्य शाब्दत्वात्तनुबन्धिदूषणत्याभिब्रेतत्वाच्च, आभिप्रायिकत्वे हि इयदेवाभिप्रेतव्यं नान्यदिति को निवारकः, पृथन्योगकरणमेव निवातकमिति चेन्न तस्यार्थान्तरपरत्वेन प्रयोजनवत्तरत्वात्, क्षणिकत्वप्रयुक्त्तदूषणस्य साधारणत्वादसाधरणदूषणेन इौत्रान्तिकनिरसनं हि प्रयोजनवत्तरम्, अपेक्षितस्य शाब्दत्वे सम्भवति कथं तदुपेक्षणेनान्यश्रासिद्धानपेक्षितार्थान्तरपरत्वाश्रयणं युक्त्तम्, नीलादिराकार इति पदद्वयाध्याहारेण हि भवद्योजना ः नन्वेवं तर्हि \"उदासीनाना\"मित्यनन्तरसूत्रे कथं साधारणदूषणोक्त्तिः, न - परपक्षेप्वसाधारणदूषणान्वितेषु साधारणदूषणमप्यनुसन्धेयमिति प्रदर्शनार्थत्वात्तदुक्त्तेः,\n\"वैधर्म्याच्चे\"त्यादिसूत्रव्याख्यानं परषां स्वपक्षविरुद्धं कृत्स्नप्रपञ्चमिथ्यात्वनिरासकत्वात्तस्य सूत्रस्य । ननु न विरोधः - ज्ञानार्थयोरभेदो योगाचाराभिमतः, वयं तु भेदमङ्गीकृत्यार्थमिथ्यात्वं ब्रूम इति चेत् अर्थमिथ्यात्वस्यैव योगाचाराभिमतत्वात्, अन्यथा ज्ञानमिथ्यात्वार्थसत्यत्वयोरन्यतरप्रसंगात् । नन्वर्थतुच्छत्वं तदभिमतं वयं तु तन्निरासेनानिर्वाच्यत्वं ब्रूम इति चेत् तुच्छत्वमिति किमप्रतरतत्वं विवक्षितम्? उत प्रतीतत्वेऽपि बाधार्हत्वं? । न तावदप्रतीतत्वं योगाचाराभिमतं सहोपलम्भनियमस्य तैरुच्यमानत्वात्, द्वितीये तु शब्दवैषम्यमेव तेषां युष्माकं च प्रतीतत्वे सति बाधार्हत्वस्योभयाभिमतत्वाच्च । अस्तु वा किञ्चिद्वैषम्यं भवतां ग्रन्थेप्वन्यग्रन्थात् तदानीमपि सूत्रं विरुद्धम् कारणदोषवाधकप्रत्यययोरनिर्वाच्यपक्षेऽप्युपाधित्वोपपत्तेरविशिष्टत्वात्, न ह्यनिर्वाच्यपक्षास्पर्शी कश्चिदुपाधिः सूत्रितः व्याख्यातश्च, अतो विरुद्धत्वं स्थितं \" न भावोऽनुपलब्धे\"रिति उत्तरोत्तरज्ञानवैचित्र्यहेतुतया\nसुगताभिमतानाम् अनादिवासनानां न भावः - अर्थानुपलब्धेः । यद्वाऽर्थेनाश्रयेण विना धीवैचित्र्यहेतुभूतवासनानुपलब्धे श्च अर्थोपलब्धिनिबन्धना स्थिराश्रयनिष्ठा हि वासनेति व्याख्यातम्, तत्रार्थाभावेऽपि स्वप्नानुभवजन्याः पाश्चात्यस्मृतिहेतुभूता वासना जायन्ते तद्वदिहापि सम्भवतीत्युक्त्ते किमुत्तरम्, स्वाप्नानि ज्ञानानि च न विषयशून्यानीति वक्त्तव्यमिति चेत् तर्हि हेत्वन्तरसापेक्षयोजनाया अपि सूत्रस्य नैरपेक्ष्यसिद्धयर्थं चरमहेतुविषयतया वर्णनं युक्त्तम्, अतोऽर्थशून्यज्ञानानमनुपलब्धिपराहतत्वप्रतिपादनपरं सूत्रमिदम्, वासनानामाश्रयानुपलब्धेरिह पृथक्कथनमपेक्षितम् \"अनुस्मृतेश्चे\"ति सूत्रे तदवगमात्, पूर्वानुमवजनितसस्काराश्रयतस्य स्थिरस्याभावे प्रतिसन्धानानुपपत्तिस्तत्रावगता \"सर्वथानुपपत्ते\"श्चेति सूत्रमपि सुगतमात्रविषयम्, न तु शून्यवादप्रतिक्षेपपरं तस्य तु सर्वप्रमाणविरुद्वत्वान्निरसनानादर इति परे, तदयुक्त्तं - नास्तिक्यकाष्ठागतस्यासत्तर्काकरस्य तस्यावश्यं निरसनीयत्वात्, यदि सर्वप्रमाणविरोधेन दुर्वलतया न तन्निरासः तर्हि पक्षान्तराणामपि तत्तत्प्रत्यनीकप्रमाणविरुद्धतया दुर्बलत्वात्तन्निरासस्यानादरणीयता किं न स्यात्, वस्तुतो दुर्बलत्वेऽप्यापाततः प्राबल्यप्रतीतेस्तन्निरसनीयत्वमिति चेत्तच्छन्यवादेऽपि तुल्यम्, पक्षान्तराणां कतिपयप्रमाणानुनुण्यात्प्राबल्यावभासः, शून्यवादस्य तु सर्वप्रमाणविरोधान्न प्राबलनयावभास इति चेत्, पक्षान्तरेषु प्रमाणानुगुणांशस्य निरसनमशक्यम्, विरुद्भांशस्य तु प्राबल्यावभासाभावात् किन्निरसनेन, विरुद्धांशस्य प्रमाशविरोधनिमित्तदौर्बल्यस्यापाततोऽतवभासात्तज्ज्ञाबनमपेक्षितमिति चेत् शून्यवादस्यापि कात्स्येन प्रमाणविरोधस्य ज्ञाप्यत्वात् तन्निरसनमपेक्षितम् । यदि विरुद्धैकदेशमपि मतं निास्यते, तर्हि कार्त्स्ये विरुद्धस्य निरसनीयत्वं किं पुनर्न्यायसिद्धम् । किं च यद्यपि प्रमाणविरोधोऽभासते, तथाऽपि दतुक्त्तकुतर्काणां प्रबलत्वभ्रमो निरपकरणीयः, अन्यथा ज्वालामेदयुक्त्तया तदैक्यज्ञानस्येव प्रमाणज्ञानानामपि भ्रान्तित्वशङ्काप्रसंगात्, अतोऽपेक्षितत्वाच्छब्दानुरोधाच्च शून्यवादप्रतिक्षेपपरमिदं सूत्रमिति युक्त्तम् । अन्ये त्वेवं वर्णयन्ति - मातृशरीरं प्राप्तात् कर्मणः प्रथमं हृदयवस्तु स्वीन्त्रियपुरुषेन्द्रिययोदन्यतरसचिवोऽष्टद्रव्यकलाप्रस्तदनन्तरं चित्तमप्युत्पद्यते तस्माचितचत्तात्पूर्वत्माच्च कलापान्मातृयुक्त्ताहाराच्च यथायथमष्टद्रव्यकलाप उत्पद्यते, चक्षुतादीनि च, कर्मशाबादश्च पूर्वकर्मवासितविलक्षणचित्तसन्तानपरः, एवमुभयहेतुके कर्ममातृभुक्त्ताहारहेतुकेऽपि गर्भे समुदायस्याप्राप्तिः संयोजयितुः स्थिरस्य प्रशासितुरीश्वरस्यानभ्युपगमादिति तदयुक्त्तम्, परपक्षेषु जगत्कारणानुपपत्तेर्वक्त्तव्यत्वात् । संयोजकेश्वरानभ्युपगण्यूपहेतोः कृत्स्नजगदुत्पत्तिप्रतिक्षेपकस्य\nगर्भस्थपेहमात्रविषयतया संखोचानुपपत्तेः, \"उभयथा च दोषा\"दित्यत्र निरोधस्य सहेतुकत्वे निर्हेतुकत्वप्रतिज्ञाविरोध, अहेतुकत्वे नित्यनिरोधः प्रसज्येत् हेत्वभावविशेषादित्युक्त्तम् तदप्वयुक्त्तम् - इदृशानामन्येषामपि प्रध्वंसविषयदूषणानां प्रतिसंख्यंप्रतिसंख्यानिरोधप्रतिक्षेपक सूत्र एव विवक्षितत्वोपपत्तेः, कार्यकारणतुच्छताविषयदूणस्यात्रविवक्षितत्वोपपक्षेश्च, \"नासतो दृष्टत्वा\"दिति सूत्रं शून्यवादिनिरासपरं व्याख्यातं \"न भावोऽनुपलब्धे\"रित्यादिसूत्रद्वयं च बाह्यार्थानुमेयताव्युदासपरं वर्णितम्, तदयुक्त्तंस्वारसिकक्रमाभावात्प्रत्यक्षादिना स्थिरतयोपलब्धा बाह्यार्थाः क्षणिकाः क्षणिकाश्चानुमेया, उभयविधाश्चार्था मिथ्याभूताः तद्विषयज्ञानमपि मिथ्येति हि लोकबुध्द्यवतरणकमः, वैभाषिकसौत्रान्तिकयोर्वाहायार्थस्थितत्वाभ्युपगमाच्च संगतिर्युक्त्ता, न तु वैभाषिकमाध्यमिकयोर्वाह्यार्थानभ्युपगमाद् योगाचारभाध्यमिकयोः संगतत्वे बुध्द्यवतरणकमान्माध्यमिकस्य पाश्चत्यत्वं युक्त्तम् न तु योगाचारसौत्रान्तिकयोः पौवर्ापर्यं युक्त्तम् उक्त्तसंगत्यभावात्, ज्ञानास्तित्वसाम्यात्, संगतिरिति चेत् तर्हि पौर्वापर्यविपर्ययो युक्त्तः, ज्ञानास्तित्वसाम्यस्यार्थसद्भावप्रतिषधरूपेण वैषम्यस्य चानुगुणतया संगतेर्वक्त्तव्यत्वात् । किञ्च शब्दानौचित्यमपि भवति, नासतः सदुत्पत्तिर्दृष्टा, नापि स्वयमसदिति युक्त्तम्, असतः केनापि प्रमाणेनादृष्टत्वादिति हि तद्योजना, तत्रासत इति पदस्य षष्ठयन्तत्वे प्रथमं प्रतिज्ञावाक्यमध्याहार्य्यं स्यात्, पञ्चम्यन्तत्वे द्वितीयं मतिज्ञावाक्यमध्याहार्य्यं स्यात्, अस्माकं तु न वाक्याध्याहारः, न नीलादिरसत आकार इति पदद्वयाध्याहार एव, एतावांश्चाध्याहारः सर्वेषानवर्जनीयः । \"न भावोऽनुपलब्ध\"रिति न तादृशस्याप्रत्यक्षस्य भावः, अनुपलब्धेः अनुपलभ्यमानस्य व्याप्तिग्रहणायोगादिति वर्णितं तदयुक्त्तम् नित्यातीन्द्रियाणामिन्द्रियादीनामनुमानाभावप्रसंगात् तेषु कल्पकमनन्यथासिद्धम् इह तु बाह्यार्थकल्पकं ज्ञानवैचित्र्यमन्यथासिद्धं संस्कारेण तत्सम्भवादिति चेन्न, उत्सूत्रत्वाद्धेतोः । ननु न सर्वेषु हेतुः, सूत्रेषु शाब्दः - अभिप्रेतहेतुभिराकाङ्क्षापूरणस्य सर्वव्याख्यातृसम्मतत्वादिति चेत्, सत्यम् निर्दिष्टहेतुर्यैरुपपादकैर्विना न स्थिरीभवति तेषामभिप्रेतत्वं युक्त्तं निर्दिष्टहेतूपयोगित्वात्, कण्ठोक्त्तहेतुदौस्थ्येन तत्परिहारनुपयोगिहेत्वन्तरस्याभिप्रेतत्वकल्पनमनुपपन्नम्, न हि सम्यञ्चं हेतुं वाचकेन वक्त्तुमशक्नुवंस्तस्याभिप्रेततासिध्यर्थं दुःस्थं हेतुं इूत्रकारो वदतीति युक्त्तं शश्वदनुपलब्धस्याशक्यानुमानत्वं हि दुःस्थम् कल्पकहेत्वन्यथासिद्धिरेव हि सम्यभयुक्त्तिः \"सर्वथाऽनुपपक्षेश्चे\"ति निर्देशश्च विकल्पितशिरोभेदेषु अनुपपत्तेर्विवक्षितत्वमवगमयति । न त्वेकस्वरूपस्यैवार्थस्य बह्वनुपपत्तियुक्त्तत्वम्, \"उभयथा च दोषा\"दितिवत्, अतो रूपादीनामनुमेयत्वे प्रत्यक्षानुभवविरोधाद्यनेकोपपत्तिपरतया व्याख्यानमयुक्त्तम् तत्र चार्थसंगतिवशात् शब्दानुरोधाच्च सर्वशून्यवादनिरासपरत्वं युक्त्तम् ॥ ॥ सर्वथानुपपत्त्यधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.2.5 सर्वथानुपपत्त्यधिकरणम्\n198. सत्त्वेऽसत्त्वे द्वये च द्वितयपरिहृतावप्यनिष्टप्रसङ्गै-  \nस्सर्वं शून्यञ्चतुष्कोट्यतिगतमिति नामानतस्स्वेष्टवादात् ।  \nअक्षोभ्यन्तत् प्रहाणे परमतमसती संवृतिर्नार्थसिद्ध्यै  \nतस्मादित्थं निषेधो निरुपधिक इह क्वाप्यदृष्टो न कल्प्यः ॥\n199. प्राक्पश्चात् सत्त्वहानेर्गगनकुसुमवत् स्यान्न मध्येऽपि कार्यं  \nमैवन्तत्रैव दृष्टेर्न यदि कथमसौ मध्यकार्यादिशब्दः ।  \nकार्यारम्भे निदानं विकृतिमदुत नेत्यादिचिन्ताऽपि वन्ध्या  \nसामग्र्या कार्यसिद्धेर्भजति च गुणतां कारणस्यानवस्था ॥\n200. साध्यं हेतुस्तदङ्गप्रभृति च यदि वस्संवृतेरेव सिद्ध्ये-  \nदस्माद्वाक्यानुरोधादिह न कथमसिद्ध्यादिदोषा भवेयुः ।  \nतत्र प्रामाण्यबुद्धिर्न यदि पठत तन्मानमित्यस्मदुक्तिं  \nवस्तुस्थित्या न मानं तदिति यदि समं त्वन्मतस्थापकेऽपि ॥\n201. अख्यातिस्त्वन्यथाधीर्विषयरहितधीस्सानधिष्ठानबुद्धि-  \nर्बाह्यार्थाकारयोगस्सदसदितरधीश्शून्यधीरात्मधीश्च ।  \nभ्रान्तौ सर्वत्र तत्तत्परमतकथकैरादृताः पक्षभेदाः  \nप्रायो बुद्धिर्यथार्था श्रुतिविदभिमता क्वापि भेदाग्रहादि ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.2.5 सर्वथानुपपत्त्यधिकरणम्\n23. अत्र भाष्य एव सङ्गतिस्स्पष्टा । माध्यमिकपक्ष एव सुगतमतकाष्ठा, पक्षान्तराणि तु शिष्यबुद्धियोग्यतानुगुण्येनार्थाभ्युपगमात्पूर्वमुपन्यस्तानि, अधुना प्रधान एव पक्ष उपन्यस्य निरसिष्यत इति संगतिः । तदर्थविचारस्तु -- किं माध्यमिकोक्तसर्वशून्यवादसम्भवति नेति । किं सर्वं कार्यं भावरूपमुताभावरूपमिति । किं सर्वकार्येष्वपि भाव एव कारणमुताभाव इति । किं भावान्तरमभावः, उत तुच्छतत्त्वं नाम किञ्चिदिति । इत्थं किल माध्यमिकमतप्रक्रियामाहुः --  \n 'न सन्नासन्नसदन्न चाप्यनुभयात्मकम् । चतुष्कोटिविनिर्मुक्तं तत्त्वं माध्यमिका विदुः ॥' इति ।  \nन सत् तावत् नित्यप्रमाणप्रमेयभावस्य वक्तुमेव न शक्यत्वात्, नाप्यसत् असत्त्वादेव, नापि सदसत् -- विरोधात्, नापि सदसद्विलक्षणं तत एव, ततश्च चतुष्कोटिविनिर्मुक्तं शून्यमेव तत्त्वमिति । तदिदमाह -- सत्त्व इति । उक्तं मतं प्रतिक्षिपति -- नेति । तत्र हेतुमाह -- अमानतः स्वेष्टवादादिति । अत्रायं विकल्पः -- किं प्रमाणदबाध्यं तत्त्वमिति ब्रूषे, उताप्रमाणात् । यदि प्रमाणात् अस्मच्छिष्योऽसि । यद्यप्रमाणात् त्वदुक्तशून्यवादो न सिध्यतीत्यर्थः । तर्हि विश्वास्तित्ववादवत् विश्वशून्यत्ववादमपि परित्यजाम इत्याशङ्क्य दूषयति अक्षोभ्यमिति । विश्वशून्यत्वप्रहाणे विश्वसत्यत्ववादिनां परेषां मतमक्षोभ्यमेव स्यात् । संवृत्या सर्वमपि सिध्यतीति चेत्तदपि नेत्याह -- असतीति । सा संवृतिरसती सती वा, यद्यसती तदा खल्वनर्थक्रियाकारित्वाद् विश्वासत्यत्वं न प्रसाधयेत्, यदि सती कदापि न प्रसाधयेत् स्वस्यैव विद्यमानत्वादित्यर्थः । इत्थं निरुपधिकनिषेधवादिनो माध्यमिकस्य पक्षं प्रतिक्षिप्य निगमयति -   \nतस्मादिति । दृष्टो हि सर्वत्र निषेधस्सोपाधिक एव । तत्र 'इदमत्र नास्ति' इति देशभेदोपाधिना निषेधः ।  \n'इदमिदानीं नास्ति' इति कालभेदेन । 'इदमिदं न भवति' इति वस्तुभेदेन । एवं सोपाधिकनिषेधे सर्वत्र प्रामाणिके सति केवलं निरुपाधिकमेव नास्तीति वदन् माध्यमिकवादी लोकविरोधाद् बहिष्करणीय एव । क्वाप्यदृष्टो न कल्प्य इति - निरुपधिकनिषेधस्सर्वत्राप्यदृष्टत्वान्न कल्प्य इत्यर्थः ॥24. इत्थं किल माध्यमिकवादी मन्यते 'कार्यं घटादिकं प्रागभावकाले तावदसदिति सुप्रसिद्धमेव, पश्चादपि प्रध्वंसकाले तथैव दृष्टम्, तथाच यथा पूर्वोत्तरदिवसयोरसतश्शशविषाणस्य मध्यदिवसेऽसत्त्वम्, एवं प्राक्प्रध्वंसाभावकालयोरसतः कार्यस्य स्वस्वकाले मध्यकालेऽप्यसत्त्वम्' इति । तदिदमाह -- प्रागिति । तदिदं प्रतिक्षिपति -- तत्रैवेति -- प्रमाणादेव प्रमेयसिद्धिः । पूर्वोत्तरकालयोरदृष्टत्वात्कार्यं न विद्यते । मध्यकालेषु दृष्टत्वात्कार्यं नास्तीति वक्तुं न शक्यत इति । एवं सुहृद्भावेनोत्तरमुक्त्वा तथापि न स्वीकुर्वतः पूर्वपक्षिणो बाधकमाह -- न यदीति । एवमनङ्गीकारे कार्यं मध्यकालेऽपि न स्यादिति कार्यादिशब्दप्रयोग एव न सङ्घटत इत्यर्थः । कार्यशब्दोऽपि प्रागसतो मध्ये सत्त्वमेवाह । मध्यशब्दो हि प्रागभावस्य प्रध्वंसकालावधिं प्रध्वंसस्य प्रागभावकालावधिं चाह । किमुक्तं भवति? वस्तुसद्भावमाहेत्यर्थः । तथाच वस्तुसद्भावानङ्गीकारे प्रतिकूलाप्रतिकूलव्यवहार एव न घटेतेति बाधकतर्कोपन्यासः । इत्थं माध्यमिकोक्तमेकमर्थं प्रतिक्षिप्य तदुक्तमर्थान्तरमप्यनूद्य परिहरति -- कार्यारम्भ इति । एवं किलाह माध्यमिकः - कार्यारम्भे कारणमविकृतमेव जनयेदुत विकृतं, यद्यविकृतं तदा सर्वदाऽपि जनयेत्, यदि विकृतं तदा विकारस्यापि कार्यत्वाद्विकारान्तरमन्वेषणीयम् । तथाचानवस्थितिः' इति । इत्यादिचिन्ता वन्ध्येति -- एवंविधा चिन्ता निरर्थिकेत्यर्थः । निरर्थकत्वमेवोपपादयति -- सामग्र्येति । कारणस्य सहकारिसम्पत्तिः सामग्री । तथाच परस्परोत्पत्तिप्रसङ्गो निरस्तः सामग्रीसम्पत्तावपि सामग्र्यन्तरापेक्षाऽस्ति । तथाचानवस्थितिप्रसङ्गोऽवशिष्यते । स तु गुण एव । सिद्धानवस्थारूपत्वादित्याह -- भजतीति । लोके कर्षणादिक्रमेण शालिसम्पत्तिपर्यन्तं सामग्रीपरम्पराक्रमोऽनुवर्तते, एवमनादौ संसारे पूर्वपूर्वकारणप्रक्रमेणोत्तरकारणक्रमो जायत इति न कश्चिदपि विपश्चितां विप्रतिपत्तिगन्धावकाश इति ॥25. 'अधिकारोऽनुपायत्वान्न वादे शून्यवादिनः' इत्युपक्रमेण शून्यवादिनस्स्वपक्षसाधकप्रमाणाभावाच्छून्यं तत्त्वमिति वक्तुमेव न शक्यमित्यस्माभिरुक्ते सति शून्यवादी प्रत्यवतिष्ठते -- अनुमानादेव सर्वं मे सिध्यतीति, तत्र चानुमानाङ्गं सकलमपि मे सत्यमेव सिध्येत् संवृतिमहिम्ना, या तत्त्वमर्थं संवृणोति तिरस्करोति सा संवृतिशब्दवाच्येति तेन सांवृतिकप्रमाणसिद्धं शून्यं तत्त्वम्' इति । तदिदमनुवदति -- साध्यमिति । साध्यमनुमानसाध्यं हेतुस्तत्साधनं तदङ्गं व्याप्त्यादिकम्, प्रभृतिशब्देन तदपेक्षितं तर्कादिकमुच्यते । सर्वं संवृतेरेव सिध्येत् विपरीतज्ञानादेव सिध्येदित्यर्थः । अत्र दूषणमाह -- अस्मदिति । यदि तवानुमानसाधनाङ्गं सकलमपि संवृतिप्रमाणात् सिध्येत्, त्वद्वाक्यादेव सिध्येत्, तर्हि तादृशप्रमाणादस्मद्वाक्यानुरोधादेव तवानुमानदूषणाङ्गं सकलमपि कथं न सिध्येदित्यर्थः । अत्र पूर्वपक्षिणोऽभिप्रायमनुवदति -- तत्रेति । युष्मद्वाक्यानुरोधे मम प्रमाणबुद्धिर्नास्तीति, तर्हि मम वाक्यं त्वत्साधकदूषकत्वेन प्रयुज्यमानं प्रमाणमिति मदुक्तिं पठित्वा सन्तुष्यत । वस्तुस्थित्या तव वाक्यं प्रमाणं न भवतीति यदि वदसि, तर्हि त्वन्मतस्थापकेऽप्यनुमाने वस्तुस्थित्या प्रामाण्यं नास्त्येव, तत्प्रामाण्यस्य सांवृतिकत्वेनैव भवतैवाभिधानात् । तथा च समस्समाधिः । अयमर्थः -- त्वत्सिद्धान्तस्साधुरिति त्वद्वाक्यप्रामाण्ये त्वत्सिद्धान्तोऽसाधुरिति मद्वाक्यस्यापि प्रामाण्यं स्यात्, मद्वाक्यस्याप्रामाण्ये त्वद्वाक्यस्याप्यप्रामाण्यं स्यात् द्वयोस्सांवृतिकत्वाविशेषादिति ॥26. अत्र भ्रान्तिज्ञानप्रसङ्गात्तत्तद्वादिपरिगृहीतान् भ्रान्तिप्रकाराननूद्यान्ते स्वपक्षमपि निगमयति --अख्यातिरिति । प्राभाकराश्शुक्तिरजतत्वयोरसंसर्गाग्रहाच्छुक्तिरजतयोर्भेदाग्रहं भ्रान्तिस्थले प्रतिपेदिरे सैवाख्यातिः, असंसर्गस्याग्रहणाद् भेदस्याग्रहणाश्च । नैयायिकाः पुनरन्यथाज्ञानं भ्रान्तिरिति प्राहुरिति कथयति --अन्यथाधीरिति । शुक्ती रजतात्मना भातीत्यर्थः । विषयरहितधीरिति बौद्धैकदेशिनः ।   \nविपरीतज्ञानस्य विषय एव नास्तीति तेषां भावः । निर्विषयख्यातिवादित्वात् । अनधिष्ठानबुद्धिः -- अयमपि   \nबौद्धभेदः । तत्र गन्धर्वनगरादिकं स्वप्नमप्युदाहरन्ति । सौत्रान्तिकाः पुनस्सन्निहिता नीलादयस्स्वविषयबुद्धौ स्वाकारमपर्यन्ति, तथा बुद्ध्यारोपितनीलादिविज्ञानं भ्रान्तिरिति निश्चिन्वन्ति । सदसदितरधीः --मायावादिनस्सदसद्विलक्षणस्यानिर्वचनीयस्य ख्यातिमाचक्षते । माध्यमिकाः पुनश्शून्यस्यार्थस्य प्रतीतिरिति प्रलपन्ति । योगाचारस्तु स्वात्मैव बाह्यत्वेन बुध्यत इति भ्रान्तिप्रकारमालपन्ति । एवं विविच्योक्त्वा सङ्कलय्य कथयति -- भ्रान्ताविति । तत्तद्वादिभिरादृता एते पक्षभेदाः । एवं पक्षभेदाननूद्य यथार्थख्यातिलक्षणं श्रौतत्वात्स्वकीयमित्याह -- प्राय इति । प्राचुर्यार्थः । अत्र प्रायश्शब्दं प्रयुञ्चानस्यायमभिप्रायः -- प्राचुर्येण सर्वत्र यथार्थख्यातिरेव सुलभा । पञ्चीकरणादिप्रक्रियया शुक्तौ रजतमस्ति रजते च शुक्तिरप्यस्ति । सदृशे सदृशान्तरस्य विद्यमानत्वं तान्त्रिकैरप्यनुमन्यते । अतएव सोमाभावे पूतीकानभिषुंणुयात् इत्युच्यते, पूतीकेऽपि सोमावयवस्य विद्यमानत्वात् । उक्तमिदं यामुनाचार्यैः --   \n 'सोमाभावे च पूतीकग्रहणं श्रुतिचोदितम् । सोमावयवसद्भावादिति न्यायविदो विदुः ॥'  \n तेन शुक्तौ विद्यमानमेव रजतं शुक्तिभूयस्त्वमस्ति रजताल्पीयस्त्वञ्च । तथाच शुक्तिभूयस्त्वरजताल्पीयस्त्वाग्रहणसहकृतं विद्यमानरजतग्रहणं भ्रान्तिज्ञानमित्युच्यते । अत्र श्रुतिविदभिमतेति स्वपक्षस्य पारमार्थ्यसाधकं सन्ध्याधिकरणविषयवाक्यं स्मार्यते । श्रूयते हि 'न तत्र रथा न रथयोगा न पन्थानो भवन्त्यथ रथान् रथयोगान्पथः सृजते स हि कर्ता' इति । क्वापि भेदाग्रहादीति -- यत्र द्रव्ये द्रव्यान्तरसद्भावो न लभ्यते तत्र प्राभाकराभिमतो भेदाग्रहोऽसंसर्गाग्रहो वा स्वीकार्य इति भावः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.2.5 सर्वथानुपपत्त्यधिकरणम्\nविज्ञानमात्रास्तित्ववादियोगाचारमतनिराकरणान्तरं तदप्यपलपतां माध्यमिकानां मतं निराक्रियत इति संगतिः। ते खलु एवमाहुः-नेष्टन्तदपि धीराणां विज्ञानं पारमार्थिकं। एकानेकस्वभावेन वियोगाद्वियदब्जवत्॥ विज्ञानानामपि नीलपीतशीतोष्णाद्येकानेकस्वभाववत्वविकल्पदौस्थ्यान्न परमार्थसत् अतस्तुच्छत्वमेव तत्व'मिति। इदमयुक्तं। तुच्छत्वं प्रतिजानानस्य तत्तुच्छत्वं सत्त्वरूपमिति वा असत्त्वरूपमिति वा प्रकारांतरमिति वा अभिप्रायः। सर्वथाऽपि नसंभवति। लोके सत्त्वासत्वयोः नित्यानुवर्तमानद्रव्यावस्थाविशेषत्वेन आरम्भणाधिकरणे प्रतिपादततया तुच्छत्वं सत्त्वमेवेति वा, असत्त्वमेवेति वा, प्रकारान्तरमिति वा, उपपादनासम्भवात् सर्वेष्वपि कार्येषु सतएव कारणत्वेन केवलादसतः प्रकारान्तरापन्नाद्वा कार्योत्पत्तयभावात्। एतेन अभावात्मकत्वमेव तुच्छत्वं, चतुष्कोटिविनिर्मुक्तत्वं वा तुच्छत्वं। 'नसन्नासन्नसदसत् नचाप्यनुभयात्मकं। चतुष्कोटिविनिर्मुक्तं तत्त्वं माध्यमिकाविदु'रितिवचनादिति निरस्तं। भावातिरिक्ताभावानगीकारेण अभावकारणतोक्तेः\" सत्कारणवादएव पर्यवसानात्। सद्बुद्धिशब्दवत् सत्त्वनिषेधादिबुद्धिशब्दानामपि देशकालपरिच्छिन्नवस्तुविषयत्वेन ततस्तुच्छत्वासिद्धेः। इदमिदानीमस्ति इदमेवंरूपभवतीति सत्त्वबुद्धिशब्दयोरपि देशकालवस्तुपरिच्छिन्नसत्त्वाविषयत्त्वेनैव लोके प्रसिद्धतया क्वचिदपि निरूपाधिकनिषेधासिद्धेः॥ संग्रहकारिका॥ सर्वशून्यत्ववादस्तु सर्वथानोपपद्यते। यस्मात्सदसदित्युक्ती वस्त्ववस्थातदाश्रये॥ इति सर्वथानुपपत्त्यधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.2.5 सर्वथानुपपत्त्यधिकरणम्\nलोके विज्ञानं घटपटादयश्च सर्वे भावा न सन्ति। कुतः? उत्पत्त्यनिरूपणात्। न च घटादिभावानामभावात्तावदुत्पत्तिस्सम्भवति। पिंडादेरनुपमृदितात्स्वेन रूपेण घटाद्युत्पत्त्यदर्शनात्। नाप्यभावात्। अभावात्तावदुत्पद्यमानो घटादिरभाव एव स्यादिति माध्यमिकस्य सर्वशून्यवादस्सम्यगिवेतिचेत्, अत्र भावाभावशब्दयोस्तद्बुध्योश्च प्रमाणेन उपलभ्यमानस्यैव वस्तुनोऽवस्थाविशेष एव विषयः। वर्तमानतयोपलभ्यमानोऽवस्थाविशेषो भावबुद्धिविषयः तद्विरोध्यवस्थाविशेषोऽभावबुद्धिविषय इति उत्पत्त्यनिरूपणहेतुरसिद्ध इति दूषणं मनसि कृत्वा दूषणान्तरं पठत्याचार्यः- सर्वथाऽनुपपत्तेश्च। सर्वशून्यवादी सर्वं सदितिवाऽसदिति वा प्रकारान्तरेण वा यदि स्वाभिमतं साधयति, सर्वथाऽपि सर्वशून्यत्वानुपपत्तेः स्वाभिमतासिद्धिः। सद्भावासद्भावयोः विद्यमानवस्तुधर्मत्वोपपादनात्। सूत्रार्थश्च स्पष्टः।। ।।इति सर्वथाऽनुपपत्त्यधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.2.5 सर्वथानुपपत्त्यधिकरणम्\nअन्यथा वेति पक्षस्य भाष्ये दूषराभावामाशङ्कयाह - उभयात्मकत्वेचेति । पराभ्युपगमप्रकारेणेति - सिद्धान्त्यभ्युपगतप्रकारेणेत्यर्थः । ननु \"नेष्टं तदपि धीराणां विज्ञानं पारमार्थिकम् । एकानेकस्वमावेन वियोगाद्वियदव्जवत् । न सन्नासन्नसदसन्नचाप्यनुभयात्मकम् । चतुष्कोटिविर्निमुक्त्तं तत्वं माध्यमिका विदुः । इति चतुप्कोटिविर्निमुक्त्तस्यैवोक्त्तेः कथं सत्वासत्वयोः एवं तावदित्याशङ्कय चतुष्कोरितिर्निमुक्त्तत्वमपि सदात्मना असदात्मना सदसद्विलक्षणात्मना च असत्वमिति असत्वकोटावेव पर्यवस्यतीत्यभिप्रायेण आह - न हि शून्यवादिन इति । उभयात्मकत्वे च अवस्थान्तरापत्तिरेव उक्त्ता स्यादिति अमुमर्थं सिंहावलोकितकेनोपपादयति । घटस्स्वापेक्षयेत्यादिना- अणुहेतुको भूतभौतिकसंहतिरूप इति । अणुहेतुको भूतभौतिकसंगो बाह्यः, चित्तच्चैत्तात्मा आन्तरः पञ्चस्कन्धारम्भः पञ्चस्कन्धीरूपश्च समुदायो बाह्य उभयहेतुकः समुदाय इति परैरपरैश्चोक्त्तमित्यर्थः । ज्ञानमिथ्यात्वार्थसत्यत्वयोरन्यतरप्रसंगादिति - उभो रैक्यज्ञानस्य सत्यत्वेऽर्थस्यापि सत्यत्वं स्यात्, अर्थस्य मिथ्यात्वे ज्ञानस्यापि मिथ्यात्वं स्यादित्यर्थः । यद्वाऽर्थेनाश्रेयणेनेति - यद्यपि शाघ्कयभाष्ये नेयं व्याख्यास्पष्टं प्रतीयते; अर्थानुपलब्धिपरतयैव व्याख्यातत्वात् । वासनानुपलब्धिपरतया व्याख्यानादर्शनात्, तथाऽप्यभिप्रेतत्वसम्भवाद्वाएवनुक्त्तमिति दृष्टव्यम् । अन्ये त्वित्यादि - शून्यवादिनिरासपरतया व्याख्यातसिति; \"नाभाव उपलब्धेः' \"वैधर्म्याच्च न स्वप्नादिवत्' इति सूत्रद्वयं सिद्धान्त इव तन्मतेऽपि योगाचारमतनिराकरणपरत्वात् नोद्भावितमिति दृष्टव्यम् । अर्थसद्भावप्रतिधेधरूपेण वैषम्यस्येति - ज्ञानास्तित्वं वैभाषिकसौत्रास्तिकयोगाचाराणां त्रयाणामपि सामानम्, तत्र चाद्ययोरर्थस ूद्भावप्रतिषधवादि निराकरणमिष्ट मिति भावः । नापि स्वयमसदिति - असतः पदार्थात् उतपत्तिर्नास्ति, असतः पदार्थस्योत्पत्तिर्नास्तीति प्रतिज्ञाद्वयं सूत्रे विवक्षितमिति भावः ॥ ॥ इति सर्वथानुपपत्त्यधिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.2.5 सर्वथानुपपत्त्यधिकरणम्\nஸுகதமதத்தினர் கூறும் ஸர்வசூன்யத்வ வாதத்தை இதில் நிரசனம் செய்கிறார்.  மாத்யமிகன் சொன்ன ஸர்வ சூன்யவாதம் கூடுமா, கூடாதாவென்ற சம்சயமெழ - பூர்வபக்ஷ கூடும் என்று வாதிக்கிறான். மண்கட்டி முதலியவற்றைப் பிசையாமல் குடம் முதலியவற்றையுண்டாக்கவியலாது. பிசைந்தாலோ கட்டி நசித்து விடுகிறது ஆகவே பிண்டபாவத்தால் உண்டான - குடம் முதலியவை அபாவாத்மகங்களேயென்று கொள்ளுவதுதான் பொருத்தமானது என்கிறான். அதனைக் கண்டிக்கிறார். சர்வ சூன்யவாதி ஸர்வத்தையும் 'ஸத்' என்று ப்ரதிஜ்ஞை செய்து தன் விருப்பத்தைச் சாதிக்கிறானா -அன்றி அஸத் என்று கூறி சாதிக்கிறானா? அல்லது வேறு வழியிலா? ஸாவதா = எல்லா வகைகளாலும் அவன் கூறும் ஸர்வ சூனியத்வம் ஸித்திக்காது. அனுபபத்தே:- எவ்விதத்திலும் அனுப்பத்தி- யிருப்பதால், பாவம், அபாவம் என்ற சொற்கள் ஒரு பொருளின் அவஸ்தா விசேஷத்தையே குறிப்பவையென்று முன்னரே நிரூபித்துள்ளோம். மண் - அகன்ற அடிபாகத்தையும் மத்ய பாகத்தையுமுடைய பாத்திர- மாக மாறும் அவஸ்தையே குடம் இருக்கிறது, என்ற புத்திக்கு விஷயமாகிறது. மண் கட்டி நிலை இங்கு குடம் தோன்றப்போகிறது என்ற புத்திக்கு விஷயம் - பானையின் ஓடு, குடம் அழிந்தது என்ற புத்திக்கு விஷயமாகிறது. ஆகவே உள்ள பொருளின் தர்மமே ஸத் த்வமும் - அஸத்த்வமும் என்று விளக்குவதால் நீ கூறும் சர்வ சூன்யத்வ வாதம் சித்திக்கமாட்டாது."
                            }
                        ]
                    },
                    {
                        "verse_number": 16,
                        "original_text": "Adhikarana 2.2.6 एकस्मिन्नसंभवाधिकरणम्\nनैकस्मिन्नसम्भवात्॥2.2.31॥\nएवं चात्माकार्त्स्न्यम्॥2.2.32॥\nन च पर्यायादप्यविरोधो विकारादिभ्यः॥2.2.33॥\nअन्त्यावस्थितेश्चोभयनित्यत्वादविशेषः॥2.2.34॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.2.6 एकस्मिन्नसंभवाधिकरणम्\nनिरस्तास्सौगताः। जैना अपि परमाणुकारणत्वादिकं जगतो वदन्तीत्यनन्तरं जैनपक्षः प्रतिक्षिष्यते। ते किल मन्यन्ते - जीवानीवात्मकं जगदेतन्निरीश्वरम्; तच्च षड्द्रव्यात्मकम्। तानि च द्रव्याणि जीवधर्माधर्मपुद्गलकालाकाशाख्यानि। तत्र जीवा - वयाः, योगसिद्धाः, कुक्त्ताश्चेति त्रिविधाः। धर्मो नाम गतिमतां गतिहेतुभूतो द्रव्यविशेषो जगद्वयापी। अधर्मश्च स्थितिहेतुभूतोव्यापि। पुद्गलो नाम - वर्णगन्धरसस्पर्शवस्द्रव्यम्; तच्च द्विविधम् - परमाणुरूपम्, तत्संघातरूपं च। पवनज्वलनसलिलधरणीतनुभुवनादिकम्। कालस्त्वमूदस्ति भुवष्यनीति व्यवहारहेतुरणुरूपो द्रव्यविशेषः। आकाशोऽप्येको ऽनन्तप्रदेशश्च, तेषु चाणुव्यतिरिक्त्तानि द्रव्याणि पञ्चास्तिकाया इति च संग्रह्यन्ते। जीवास्तिकायो धर्मास्तिकायोऽधर्मास्तिकायः पुद्गलास्तिकाय आकाशास्तिकाय इति। अनेकदेशवर्तिनि द्रव्येऽस्तिकायशब्दः प्रयुज्यते; जीवानां मोक्षोपयोगिनमपरमपि संग्रहं कुर्वन्ति - \"जीवाजीवास्त्रववन्धनिर्जरसम्वरमोक्षा\" इति मोक्षसंग्रहेण मोक्षोपायश्च गृहीतः, स च सम्यग्ज्ञानदर्शनचारित्ररूपः। तत्र जीवस्तु ज्ञानदर्शनसुखवीर्यगुणः। अजीवश्च जीवभोग्यवस्तुजातम्; आस्त्रवः तदुपभोगोपकरणगूतमिन्द्रियादिकम्। बन्धश्चाष्टविधः - घातिकर्मचतुष्टयमघातिकर्मचतुष्टयं चेति। तत्राद्यम् - जीवगुणानां स्वाभाविकानां ज्ञानदर्शनवीर्थ्यसुखानां प्रतिघातकरम्; अपरं शरीरसंस्थानतदभिमानतत्स्थितितत्प्रयुक्त्तसुखदुःखोपेक्षाहेतुभूतम्। निर्जरं मोक्षसाधनमर्हदुपदेशावगतं तपः। सम्वरो नामेन्द्रियनिरोधिस्समाधिरूपः। मोक्षस्तु निवृत्तरागादिक्त्तेशस्य स्वाभाविकात्मस्वरूपाविर्भावः। पृथिव्यादिहेतुभूताश्चाणवो वैशेषिकादीनामिव न चतुर्विधाः। अपित्वेकस्वभावाः। पृथिव्यादिभेदस्तु परिणामकृतः।सर्वं च वस्तुजातं सत्त्वासत्त्वनित्यत्वानित्यत्वभिन्नत्वाभिन्नत्वादिभिरनैकान्तिकमिच्छन्ति स्यादस्ति, स्यान्नास्ति, स्यादस्ति च नास्ति च, स्यादवक्त्तव्यम्, स्यादस्ति चावक्त्तव्यं च, स्यान्नास्ति चावक्त्तव्यं च, स्यादस्ति च नास्ति चावक्त्तव्यं च, इति सर्वत्र सप्तभङ्गीनयावतारात्। सर्वं वस्तुजातं द्रव्यपर्यायात्मकमिति द्रव्यात्मना सत्त्वैकत्वनित्यत्वाद्युपपादयन्ति; पर्यायात्मना च तद्विपरीतम्। पर्यायाश्च द्रव्यस्यावस्थाविशेषाः। तेषां च भावाभावरूपत्वात् सत्त्वासत्त्वादिकं सर्वमुपपन्नमिति॥ अत्राभिधीयते - नैकस्मिन्नसम्भवादिति। नैतपुपपद्यते, कुतः? एकस्मिन्नसम्भवात् - एकस्मिन्वस्तुनि अस्तित्वनास्तित्वादे र्विरुद्धस्य छायातपवद्युगपदसम्भवात्। एतदुक्त्तं भवति, द्रव्यस्य तत्तद्विशेषणभूतपर्यायशब्दाभिधेयावस्थाविशेषस्य च पृथक्पदार्थत्वान्नैकस्मिन् विरुद्धधर्मसमावेशः सम्भवतीति। तथा ह्येकेनास्तित्वादिना ऽवस्था विशेषण विशिष्टस्य तदानीमेव न तद्विपरीतनास्तित्वादिविशिष्टत्वं सम्भवति। उत्पति विनाशाख्य परिणामविशेषास्पदत्वं च द्रव्यस्यानित्यत्वम्, तद्विपरीतं च नित्यत्वं तस्मिन्कथं समवैति; विरोधिधर्माश्रयत्वं च भिन्नत्वं, तद्विपरीतं चाभिन्नत्वं कथं वा तस्मिन्समवैति? यथाऽश्वत्वमहिषत्वयोयर्ुगपदेकस्मिन्नसम्भवः। अयमर्थः पूर्वमेव भेदाभेदवादिनिरसनसमये \"तत्तु समन्वयात्\" इत्यत्र प्रपञ्चितः। कालस्य पदार्थविशेषणतयैव प्रतीतेः तस्य पृथगस्तित्वनास्तित्वादयो न वक्त्तव्याः, न च परिहर्त्तव्याः। कालोऽस्ति नास्तीति व्यवहारो व्यहर्तृणां जात्याद्यस्तित्वनास्तित्वव्यपहारतुल्यः, जात्यादयो हि द्रव्यविशेषणतयैव प्रतीयन्त इति पूर्वमेवोक्त्तम्। कथं पुनरेकमेव ब्रह्म सर्वत्मकमिति श्रोत्रियैरुच्यते?; सर्वचेतनाचेतनशरीरत्वात्सर्वज्ञस्य सर्वशक्त्तेः सत्यसङ्कल्पस्य पुरुषोत्तमस्येत्युक्त्तम्। शरीरशरीरिणोस्तद्धर्माणां चात्यन्तवैलक्षण्यमप्युक्त्तम्, किञ्च नीवादीनां षण्णां द्रव्याणामेकद्रव्याणामेकद्रव्यपर्यायत्वाभावात्तेषु द्रव्यैकत्वेन पर्यायात्मना चैकत्वानेकत्वादयो दुरुपपादाः। अथोच्येतषडेतानि द्रव्याणि स्वकीयैः पर्यायैःस्वेन स्वेन चात्मना तथा भवन्तीति। एवमपि सवर्मनैकान्तिकमित्यभ्युपगमविरोथः, अन्योन्यतादत्मयाभावात्। अतो न युक्त्तमिदं जैनमतम्। ईश्वरानधिष्ठितपरमाणुकारणवादे पूर्वोक्त्तदोषास्तथैवावतिष्ठन्ते॥ 31॥\nएवं भवदभ्युपगमे सत्यात्मनश्चाकार्त्स्न्यम् प्रसज्यते। जीवोऽसङ्खयातप्रदेशो देहपतिमाण इति हि भवतां स्थितिः। तत्र हस्त्यादिशरीरेऽवस्थितस्यात्मनस्ततो न्यूनपरिमाणे पिपीलिकाशरीरे प्रविशतोऽल्पदेशब्यापित्वेनाकार्त्स्न्यं प्रसज्यते - अपरिपूर्णता प्रसज्यत इत्यर्थः। अथ सङ्कोतविकासधर्मतयाऽऽत्मनः पर्यायशब्दाभिधेयावस्थान्तरापत्त्या विरोधः परिह्रियत इत्युच्यते; तत्राह -॥ 32॥\nन च सङ्कोचविकासरूपावस्थान्तरापत्त्याऽपि विरोधः परिहर्तुं शक्यते विकारतत्प्रयुक्त्तानित्यत्वादिदोषप्रसक्त्ते र्घटादितुल्यत्वप्रसङ्गात्॥ 33॥\nजीवस्य यदन्त्यं परिमाणं मोक्षावस्थागतं तस्य पश्चाद्देहान्तरपरिग्रहाभावादवस्थितत्वाभावादात्मनश्च मोक्षा वस्थस्य तत्परिमाणस्य चोभयोर्नित्यत्वात्तदेवात्मनः स्वाभाविकं परिमाणमिति पूर्वमपि तस्मादविशेषः स्यात्, अतो देहपरिमाणत्वमात्मनो न स्यादित्यसङ्गतमेवेदमार्हतमतम्॥ 34॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.2.6 एकस्मिन्नसंभवाधिकरणम्\nजैनमतं युक्तिमत्; उत नेति संशयः; युक्तिमदिति पूर्वः पक्षः; जीवाजीवशब्दाभिलपनीयभोक्तृभोग्यात्मकं जगत् सत्त्वासत्त्वनित्यत्वानित्यत्वभिन्नत्वाभिन्नत्वैरनैकान्तिकम्; षड्द्रव्यतत्पर्यात्मनावस्थितत्वात् कृत्स्नस्य जगतो द्रव्यात्मना सत्त्वैकत्वनित्यत्वानि उपपन्नानि; पर्यायात्मना च विपरीतानि। पर्यायाश्च - घटत्वपटत्वाद्यवस्थाविशेषाः। द्रव्यस्वरूपस्यैकत्वात् स्थिरत्वात् सद्बुद्धिबोद्ध्यत्वात् तेन रूपेणैकत्वादि युक्तम्; पर्यायशब्दाभिधेयावस्थाविशेषाणामनेकत्वादस्थिरत्वादसद्बुद्धिबोद्ध्यत्वात्तेन रूपेणासत्त्वानित्यत्वनानात्वानि युक्तानि। प्रतीतिव्यवस्थाप्यत्वात् सर्वस्य वस्तुनः उभयाकारप्रतीतेरुभयमुपपन्नम्। राद्धान्तस्तु - एकस्यास्तित्वनास्तित्वादिभिरनैकान्तिकत्वमयुक्तम्, एकस्मिन्वस्तुन्यस्तित्वनास्तित्वादेः विरुद्धस्य च्छायातपवद्युगपदसंभवात्। तथा हि - द्रव्यस्य तद्विशेषणभूतपर्यायस्य इत्थंशब्दाभिधेयावस्थाविशेषस्य च इदमित्थमिति प्रतीतेः प्रकारप्रकारितया पृथक्पदार्थत्वान्नैकस्मिन्विरुद्धप्रकारभूतसत्त्वासत्त्वरूपधर्मसमावेशो युगपत्संभवति। उत्पत्तिविनाशाख्यपरिणामविशेषास्पदत्वं च द्रव्यस्यानित्यत्वं तद्विपरीतं च नित्यत्वं तस्मिन्कथं समवैति? विरोधिधर्माश्रयत्वं च भिन्नत्वं तद्विपरीतं चाभिन्नत्वं कथं वा तस्मिन्समवैति? यथा अश्वत्वमहिषत्वयोः युगपदेकस्मिन्नसंभवः। (एकस्य पृथिवीद्रव्यस्य घटत्वं शरावत्वं च प्रदेशभेदेन; न त्वेकेन प्रदेशेनोभयाश्रयत्वम्; यथा एकस्य देवदत्तस्योत्पत्तिविनाशयोगित्वं कालभेदेन। न ह्येतावता वस्तुनो द्व्यात्मकत्वम्, अपि तु परिणामशक्तियोगमात्रम्) अतो न युक्तिमत् जैनमतम्। सूत्रार्थस्तु - नैकस्मिन्नसंभवात् - न जैनमतं युक्तम्, कुतः? एकस्मिन्वस्तुन्युक्तरीत्या युगपद्विरुद्धधर्मसमावेशासंभवात्। (अतस्सूत्रविरुद्धं वेदान्तवादिभिरपि भेदाभेदसमाश्रयणम्)॥ \nएवमात्माकार्त्स्न्यञ्चानुपपन्नम्; शरीरपरिमाणत्वे हि आत्मनो बृहतश्शरीरादल्पीयसि शरीरे प्रविशतः अकार्त्स्न्यम् - अपरिपूर्णत्वं प्रसज्यते। तदानीमल्पपरिमाणत्वात्॥  न च पर्यायादप्यविरोधो विकारादिभ्यः। तथाविधाल्पत्वावस्थायोगेनाप्यविरोधो न संभवति। घटपटादेरिव विकारतत्प्रयुक्तदोषास्पदत्वप्रसङ्गात्॥  अन्त्यावस्थितेश्चोभयनित्यत्वादविशेषः। जीवस्य यदन्त्यं परिमाणं मोक्षावस्थम्, तस्य पश्चादेकरूपेणावस्थितेस्तदेव स्वाभाविकं परिमाणमिति, आत्मनश्च तत्परिमाणस्य चोभयोर्नित्यत्वात्पूर्वमपि न शरीरपरिमाणत्वसिद्धिरिति पूर्वावस्थायां न विशेषः; अतः असङ्गतमेवेदं जैनमतम्॥ ॥इति एकस्मिन्नसंभवाधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.2.6 एकस्मिन्नसंभवाधिकरणम्\nअर्हतो मतं न युक्तिमत्। एकस्मिन् वस्तुनि युगपत् सत्त्वासत्त्वनित्यत्वानित्यत्वभेदाभेदानामसंभवात्। पर्यायरूपाश्च द्रव्यस्यास्तित्वादिशब्दबुद्धिविषयाः परस्पर विरुद्धपिण्डत्वघटत्वकपालत्वाद्यवस्थाः युगपन्न संभवन्ति, तथा, घटत्वशरावत्वावस्थाश्च पृथिव्यादेः प्रदेशभेदेन। तथा च द्रव्यस्यानित्यत्वमुत्पत्तिविनाशयोगित्वं तद्विपरीतं नित्यत्वं नैकस्मिन् समवैति॥३१॥\nआत्मनश्शरीरपरिमाणत्वे बृहतश्शरीरादल्पीयसि प्रविशतः आकार्त्स्न्यं - विकल्पत्वं प्रसज्येत॥३२॥\nतथा सङ्कोचविकासावस्थायोगादपि नाविरोधः, घटादिवद्विकारादियोगप्रसक्तेः॥३३॥\nअन्त्यस्य - मोक्षावस्थापरिमाणस्य, एकरूपावस्थितेः, तस्य स्वाभाविकत्वेनात्मतत्परिमाणयोरुभयोर्नित्यत्वेन पूर्वत्रापि अविशेष:। विविध देहपरिमाणत्वे वैकल्यं स्यादेव॥३४॥ इति नैकस्मिन्नसम्भवाधिकरणम् ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.2.6 एकस्मिन्नसंभवाधिकरणम्\n॥ नैकस्मिन्नसम्भवात् ॥ संगतिमाह - निरस्त इति । वैशेषिकबौद्धयोः परमाणुकारणवादिनोरेकान्तत्वपरमाणुचातुविर्ध्यसाम्यात्तन्निरासौ संगतौ, बौध्धानन्तरमार्हतमतनिरासः प्राप्तः, किमेकान्तब्रह्मकारणवादो विचाल्यः?\nउत न? इति, किं जैनमतं समीचीनयुक्त्तिमूलम्? उत न? इति, किमेकस्य वस्तुनः सत्त्वासत्त्वश्रिन्नत्वाभिन्नत्वनित्यवाद्यनेकस्वभावत्वं सम्भवति? न? इति, किं पर्यायस्वभावाभ्यामेकस्य वस्तुनोऽनेकस्वभावत्वमापादयितुं शक्यते? न? इति, यदा शक्यते तदैकस्य वस्तुनोऽनेकस्वभावत्वसम्भवाज्जैनमतस्य समचिनियुक्त्तिमूलतया ब्रह्मकारणवादस्याश्रद्धेयता स्यात् । यदा तु न शक्यते तदा वस्तुनोऽनेकस्वभावत्वासम्भवेन जैनमतस्य कुतर्कमूलतया ब्रह्मकारणवादस्य श्रद्धेयतमत्वम् । ते किलेत्यादि- स्थितिहेतुभूतः स्थावरत्वादिहेतुः अप्रवृत्तिहेतुरित्यर्थः । संघातरूपमेव विवृणोति । पवनेति अपरिमितशरीरसंस्थानं तदभिमानः तत्स्थितिः तत्प्रयुक्त्तसुखदुःखोपेक्षा इत्येषां हेतुरित्यर्थः, अन्यथाचतुष्टयायोगात् पर्यायोऽवस्था अवस्थाविशेषाणां भावाभावरूपत्वाद्द्रव्यस्य सत्त्वादिकमुपपन्नमित्यर्थः ।\nदूषयति । अत्राभिधीयत इत्यादिना - आकारभेदादविरोध इत्यत्राह - एतदुक्त्तं भवति इति । किं द्रव्यावस्ये भिन्ने? उताभिन्ने? उतभिन्नाभिन्ने? सति विकल्पमभिप्रेत्य भेदपक्षे दूषणमाह - द्रव्यस्येति । अभिन्नत्वपक्षेऽपि नाकारभेदादविरोधः, भिन्नाभिन्नत्वपक्षेऽपि तदविरोधनिर्वाहकाकारान्तराभावान्नाविरोध इतीदं पूर्वमुक्त्तत्वान्नात्र कण्ठोक्त्तम्, पूर्वं प्रस्तुतास्तित्वादेः कथं विरोध इत्यत्राह - तथा हीति । सत्त्वासत्त्वादिविरोधो नाकारभेदेन परिह्रियते अपि तु\nद्रव्यस्यैवोच्यत इति पूर्वं प्रस्तुतं तदनुपपन्नमित्याह - तथा हीति । आकारभेदाभ्युपगमे आकारे नास्तित्वादिधर्मः, द्रव्येत्वस्तित्वादिधर्मः, अनम्युपगमे तु द्रव्यमेवोभयधर्मीति विरोधः, सत्त्वासत्त्वनित्यत्वानित्यत्वभिन्नत्वाभिन्नत्वविरोधः कमेणोपपादितः । कालस्येति - पदार्थविशेषणतयैवेति - अनेन कालस्याणुत्वनिराकरणं फलितम् । अनेककालकल्पनमयुक्त्तम्, एकस्मिन् कालेऽनेकपदार्थाः सन्तीत्येव प्रतीतेः, कालस्य द्रव्यविशेषणतयाऽस्तित्वं प्रतिपन्नं ततस्तस्य नास्तित्वशङ्का निरवकाशेत्यर्थः । कथमित्यादिना परिचोद्य परिहरति । सर्वेति - शरीराणामन्योन्यं ब्रह्मणश्च भेदः, शरीरिणो ब्रह्मण एकत्वमित्यर्थः । सर्वज्ञस्येत्यादिविशेषणमेकस्य सर्वचिदचिन्नियन्तृत्वाद्यसम्भावितत्वशङ्काव्यवृत्त्यर्थ शरीरदोषाणां शरीररिण्यस्पर्शमुपपादयति । शरीरशरीरिणोरिति - अनेकान्तत्वस्य व्यभिचारमाह - किञ्चेति । ॥31॥\n॥ एवं चात्माकार्त्स्न्यम् ॥ एवंशब्दं व्याचष्टे । भवदिति- बुद्धिस्थतदभ्युपगमप्रकार एवंशब्दोक्त्त इत्यर्थः, यथा पूर्वोक्त्तदोषः एवं दोषान्तरमिति परे । अन्यत्रापि दूषणान्तरे विवक्षितपूर्वोक्त्तदूषणस्य दृष्टान्तीकरणादशर्नात् प्रयोजनाभावाच्च धीस्थप्रकारपरत्वेन व्याख्यातम्, तत्र हि दूष्यं जीवस्य देहपरिमाणत्वमन्तर्गतमुपस्थापितं स्यात् - असङ्खयातप्रदेशः - एकरूपसङ्खयाहीनप्रदेशः अनियतप्रदेश इत्यर्थः । उत्तरसूत्रशङ्कामाह - अथेति ॥32॥\n॥ न च पर्यायादप्यविरोधो विकारादिभ्यः ॥ अवस्थाभेदादविरोधवर्णने विकारत्वमवयवोपगमापगमाभ्यामुपपादयन्ति परे सर्वे; तपनातपरत्नालोकादीनां सङ्कोचविकासभाजामशीर्णावयवत्वस्य पूर्वमुपपादितत्वात् सङ्गोचविकासयोरवयवापगमोपगमाभ्यां विनापि सद्भावात्तदनुक्त्तिः, अत एव सङ्कोचविकासरूपेत्यवस्थाविशेषिता, तेन वृक्षादिगतवृद्धिक्षयादिव्यावृत्तिः; विकार उत्पत्तिर्विनाशश्च \" अनित्यत्वं परिमितकालवर्तित्वम् । यद्वा विकारो जन्मादिः, अनित्यत्वं विनाशः । आदिशब्दः पराक्त्तृचैतन्यानाश्रयत्वपरः । ननु त्वन्मते धर्मभूतज्ञानस्य सङ्कोचविकासाभ्युपगमे कथं नित्यत्वादि? । स्वरूपेण नित्यत्वस्य वस्तुनो निरुपाधिकधर्मत्वादिति ब्रूमः । धर्मभूतज्ञानस्य पराक्त्तं चैतन्यानाश्रयत्वं चेष्टम् तव तु जीवस्वरूपमेव सङ्कोविकासभागिति तस्यालोकस्येव अनित्यत्वपराक्त्तचैतन्यानाश्रयत्वप्रसङ्गो दुर्वारः ॥33॥\n॥ अन्त्यावस्थितेश्चोभयनित्यत्वादविशेषः ॥ जीवस्य तावद्गुणादेरिवापरिमाणत्वमनभ्युपगतम्, विभुत्वं चानिष्टम्; देहपरिमाणवादेऽणुत्वं चासम्भावितम् । अणुपरिमाणदेहाभावात्, एवं च यथास्वरूपं मोक्षावस्थाघस्थितं नित्यतया पूर्वमपि सत् तथाऽन्त्यपरिमाणं मोक्षावस्थावस्थितम् अदेहौपाधिकं नित्यतया पूर्वमपि सत्स्यात्, तत आत्मनो देहपरिमाणत्वहानिरित्यर्थः । अन्त्यावस्थितश्च - अन्त्यपरिमाणस्य नित्यत्वे तस्याभूत्वाभावित्वानुपपत्तेः; प्रागपि तदस्तीति तद्विरुद्धपरिमाणावरोधायोगादाद्यं मध्यमं च परिमाणं तदेवेत्याद्यमध्यमपरिमाणयोरपि नित्यत्वादविशेषः एकपरिमाणशरीरतारूपः स्यादिति परे । उभयोरद्यमध्यमावस्थयोरन्त्यपरिमाणस्य नित्यत्वादविशेषः सर्वदाऽणुत्वमेकरूपमहत्त्वं वा स्यादिति च ते चापरे च योजनान्तरमाहुः । तन्न रोचते - आत्मनोऽनादित्वात्तद्गतपरिमाणेष्ववस्थान्तरेषु वा कस्यचिदाद्यत्वानुपपत्तेः, आद्यत्वाभावाच्च कस्यचिन्मध्यमत्वानुपपत्तेश्च । न चाद्यशब्देनाणुत्वाचित्वविवक्षोपपन्ना, अणुपरिमाणशरीरासम्भवेन देहपरिमाणस्यात्मनोऽणुत्वानुपपत्तेः,आद्यमध्यम्मोरभावे कथमन्त्यव्यपदेश? इति चेन्न, अन्त्यशब्दस्यावसानवाचित्वादनादरेप्यवसानसम्भवाच्च उभयेपामपि भिन्नाभिन्नत्ववादिनामिदमधिकरणं विरुद्धम । एकस्मिन् भिन्नाभिन्नत्वाद्यसम्भवस्योक्त्तत्वात्, भिन्नाभिन्नत्वयोश्च परस्परप्रतिक्षेपकत्वं दर्शितम् । ननु तयोर्मिथः प्रतिक्षेपकत्वं मृदादिद्रव्यरूपेणाभेदस्य घटाद्यवस्थारूपेण भेदस्य, च दर्शनादिति चेत् - तर्हि साधारणाकारस्या साधारणाकारस्य च भेदाभेद इति नाम\nमात्रं कृतं स्यात्, ततश्च भेदएवावतिष्ठेत असाधारणधर्मस्य स्वविरोधिधर्मानयात्स्वाश्रयव्यावर्तकत्वात् । नन्वभेदोऽप्यवस्थितः किं न स्यात्साधारणाकारस्य स्वाश्रयैक्यनिर्वाहकत्वदर्शनादिति चेन्न, साधारणाकारस्य भादसहस्यैक्यनिर्वाहकत्वाभावात्, असाधारणाकारस्य अभेदासहत्वाच्च; एकस्य वस्तुनस्साधारण्यं हि बहुप्रतियोगिकं विरोधिधर्मानाश्रयतालक्षणत्वादभेदस्य, विरोधिधर्मसंसर्गस्तं प्रतिक्षिपति, अतो घटत्वाद्यवस्थाविशेषाः स्वभावरूपैर्वा स्वाभावाविनाभूतैर्वा शरावत्वपिण्डत्वादिधर्मैराकान्तान्मृद्द्गव्यात्स्वाश्रयद्रव्यं भिनत्ति, यदा न भिनत्ति तदा घटत्वादिराकारः स्वयं न स्यात्, अभेदस्य स्वाभावरूपत्वात्, स्वाभावाविनाभावाद्वा । अतो भिन्नभिन्नत्वयोरेकस्मिन्नसम्भवो दुर्वारः; द्रव्यपर्यायात्मना भिन्नत्वाभिन्नत्वे एकवस्तुनि वदतो विवसनात् किं वैषम्यं युवयोः, पर्यायानपेक्षमाणस्य द्रव्यस्य पर्यायाणां च नित्यत्वानित्यत्वसत्यत्वासत्यत्वाभिन्नत्वाभिन्नत्वादिकं स ब्रूते, वयं तु न तथेति चेन्न, अवस्थातद्वतोरप्यवस्थान्तरगमपेक्ष्य भिन्नभिन्नत्वाभ्युपगमात् । यथैकस्य दुव्यस्य स्वरूपेण नित्यत्वानित्यत्वादिकमवस्थामनपेक्ष्य न शुक्यते वक्त्तुम्, तथाऽवस्थातद्वतोः स्वरूपेणाभिन्नत्वे कथमवस्यामनपेक्ष्य भिन्नत्वमाश्रीयते? अवस्थायाः स्वपरनिर्वाहकत्वादवस्थान्तरनिरपेक्षत्वमिति चेत्तर्हि द्रव्यस्यावस्थान्तरसापेक्षत्वादुभयातिरिक्त्तमवस्थान्तरमाश्रयणीयम्, ययाऽवस्थया द्रव्यस्य भेदाभेदाढ, तामेव द्रव्यं तन्निर्वहणायाऽपेक्षते नावस्थान्तरमिति चेन्न; विकल्पासहत्वात्, सा यद्यभेदनिर्वाहिका तर्हि भेदनिर्वहणायावस्थान्तरमन्वेष्टव्यम्, सा यदि भेदनिर्वाहिका अभेदनिवर्हणायाऽवस्थान्तरमन्वेष्टव्यम्, उभयनिर्वाहकत्वमेकस्या अवस्थाया विरुद्धं निर्वाह्यद्वयविरोधात्, न ह्मग्तिगतं पैङ्गल्यमुष्णत्वशीतत्वयोर्निर्वाहकं भवति । ननु न निर्वाह्यद्वयं विद्यते भिन्नत्वमभिन्नत्वं च सैव घटावस्थेति चेत्तर्हि नाम्नि विवादः, तस्मादवस्थातद्वतोर्भिन्नाभिन्नत्वं नैवोक्त्तं स्यात् यथा पटस्य घटत्वं कुड्यत्वं च पटत्वमेवेत्युक्त्ते पटे घटत्वकुड्यत्वानुक्त्तिरेव स्यात् तद्वत् एवमवस्थान्तरमनपेक्ष्यावस्थातद्वतोर्भिन्नाभिन्नत्वं वदतामर्हतो न वैषम्यम् । अत एव सूत्रयोजनाऽपि न सम्भवति सत्त्वासत्त्वादेरेकस्मिन्धमिर्ण्यसम्भवादिति कथमेकोमावोऽस्ति नास्ति चेति भास्करः, न ह्मेकस्मिन्द्रव्ये सन्मात्ररूपे सर्वे गुणपर्यायाः सम्भवन्ति तस्मिन्दर्शने षड्द्रव्याभ्युपगमात् यद्येकं सन्मात्ररूपगमन्तसर्यपर्यायम् अद्वितीयमभ्युपगम्यत्, ततो युक्त्तमिदं दर्शनम् न चैतदभ्युपगन्तुं जैनः शक्यम् तेषां प्रमाणाभावादिति यादवार्यः । अत्र किञ्चिह्रमः किमेकस्मिन् भिन्नाभिन्नत्वाद्यसम्भवमात्रं सूकिारेणाभिप्रेतम्? उत परमते तदसम्भवः? । आद्ये स्वपक्षव्याद्यातकत्वं स्याद्धेतोः, द्वितीये वैषम्यं वक्त्तव्यम्, षड्द्रव्याभ्युपगमस्तस्य वैषम्यमिति चेत् ततः किम्, षण्णां भिन्नस्वभावानां परस्परं द्रव्यपर्यायात्मना भिन्नाभिन्नत्वाभावात् सर्वानेकान्तत्वहानिरिति चेत् तर्हि वेदान्तिनामेव सर्वानैकान्त्यवादो घटते न त्वार्हतस्येति सूत्रकारनिर्देशः श्वश्रूभिक्षाप्रतिक्षेपायेत, तच्चायुक्त्तं क्षणिकवादज्ञेयमिथ्यात्वसर्वशून्यवादनिराकरणेषु परपक्षेष्यनुपपन्नानां तेषां स्वपक्षे सामञ्जस्याभ्युपगाभावात् तेषां श्रुतिविरोधाद् श्रनभ्युपगमश्चेदनेकान्तवादेऽपि श्रुतिविरोधश्च तुल्यः, श्रुतिभिर्ब्रह्मणा े वैलक्षण्यप्रतिपादनात्, तादात्म्यश्रुतयः सन्तीति चेत्तासां निर्वाहोऽसकृदुक्त्त इति न तासामनेकान्तत्वे प्रमाणत्वम् । किञ्च \"अणुभिश्च महद्भिश्च, जायस्व भ्रियस्व\"\"विज्ञानं चाविज्ञानं च, सत्यं चानृतं च, नेह नानास्ति, पेति नेति\"इत्यादिनां परमाणुत्र्यणुकक्षणिकवादज्ञेयमिथ्यात्वसर्वमिथ्यात्वपरत्वमापातप्रतिपन्नमाश्रित्य पूर्वाधिकरणेष्वपि परपक्षेष्वसामञ्जस्यं स्वपक्षे तत्सामञ्जत्यं चोच्यत इति न कमाद्वएाख्यायते, तेषां पूर्वापरवाक्यविरोधात् बहनुपपत्तिविध्वस्तत्वाच्च तथा निर्वहणं युक्त्तमिति चेत्तदनेकान्तवादेऽपि तुल्यम्, यथा सत्त्वासत्त्वनित्यत्वानित्यत्वादय एकदैकत्र एकस्य स्वरूपेण न सम्भवन्ति, एवं घटस्य घटत्वावस्थायामेव मृदन्तरेण भिन्नत्वमभिन्नत्वं च न सम्भवति,अवस्थातद्वतोश्च तदुभयं न सम्भवति, विरोधस्य पूर्वमेवोपपादितत्वात्, अतो वेदान्तमवलम्व्य भिन्नाभिन्नत्ववादिनाभिदमधिकरणं विरुद्धम् । अन्त्यावस्थितेरित्यस्योभयोर्द्रव्यपर्य्याययोर्नित्यत्वातविशेषः, अनित्याः पर्यायाः द्रव्यं नित्यमिति विभागो न स्यादिति यादवार्यः । तदनादरहेतुः हेतुहेतुमतोरविशिष्टत्वम्, नित्यानित्यविभागाभावो ह्युभयोर्नित्यत्वमेव । ननु न\nसाध्यसाधनयोरवैशिष्टयम् अनित्याः पर्यायाः, द्रव्यं नित्यमिति स्वाभ्युपगमे विरोधः साध्य इति चेत् - न, अशब्दत्वात्, अविशेषशब्दो हि तद्वैषम्याभाववाची न त्वभ्यपगमविरोधवाची, अशब्दत्वेऽप्यभिप्रेतत्वे को विरोध इति चेत् न, विरोधः किन्दूक्त्तांशम्य दूषणतया पर्यवसानं नास्ति चेद् दूषणपर्यवसानाय कक्ष्यन्तराभिप्रेतत्वं कल्पनीयम्, अविशेषशब्देन यः पूर्वावस्थायागप्यात्मनो देहानुरूपपरिमाणतारतम्याभाव। प्रसञ्जितः तदा ततः किमित्याकाङ्क्षानुदयाद् दूषणं पर्यवस्यति, अतो हेतुहेतुमतोरवैशिष्टयकक्ष्यान्तरकल्पनोपेतादपि निर्वाहाद्वरं तदुभयनिर्मुक्त्तो निर्वाहः ॥ ॥ इति एकस्मिन्नसम्भवाधिकरणम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.2.6 एकस्मिन्नसंभवाधिकरणम्\n202. संवादात् क्वापि भागे जिनमुनिवचसश्शेषमप्यस्तु मानं  \nतस्मात्तेनोपरोध्योपनिषदिति कचोल्लुञ्छनानां दुराशा ।  \nवैषम्यस्यापि दृष्टेर्न यदि सुगतवागेवमेवास्तु सत्या  \nतेनान्योन्यं निरोधात् पुरुषवचनयोरप्रकम्प्या श्रुतिर्नः ॥\n203. सच्चासच्च द्वयञ्च द्वितयसमधिकं तच्च पूर्वैस्सहेति  \nस्यादस्तीत्यादिवाचा परिहितगगनैर्गीयते सप्तभङ्गी ।  \nव्याघातस्तैर्यदीष्टस्स्वसमयविहतिर्यद्यनिष्टः परोक्ते-   \nस्तद्वाक्यैर्न क्षतिस्स्यान्न च निरुपधिकः क्वाप्यसत्वादियोगः ॥\n204. वृद्धिह्रासौ यथार्हं प्रतितनु भविनां देहभङ्गे विमानं  \nमुक्तौ नित्योर्ध्वयानप्रभृति गुरुतया नित्यपातं क्षमादेः ।  \nधर्मादेर्व्यापकत्वं गगनवदथवा तादृशं पुद्गलत्वं  \nदुस्तर्कैः कल्पयन्तश्श्रुतिनयकुशलैर्दूरमुत्सारणीयाः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.2.6 एकस्मिन्नसंभवाधिकरणम्\n27. 'निरस्ताः' इत्यादिना भाष्य एव सङ्गतिरुक्ता । वैशेषिकबौद्धयोः परमाणुकारणवादिनोः परमाणुचातुर्विध्यसाम्यात्तन्निरासौ सङ्गतौ । अतो बौद्धानन्तरमार्हतनिरासः प्राप्त इति सङ्गतिः ।  \n एवं वा सङ्गतिः परस्परविरुद्धकोटिषु वैलक्षण्यवादी माध्यमिकः पूर्वं निरस्तः । 'न सन्नासन्न सदसत्' इत्यादिना सदसदादिकोटीनां निराकरणमेव हि तत्सिद्धान्तः । तदेव न्यायवादिभिर्निरस्यते 'परस्परविरोधे तु न प्रकारान्तरस्थितिः' इति अधुना पुनः परस्परविरुद्धकोटीनामेकत्रैव समुच्चयवादी निरस्यते । स हि 'स्यादस्ति स्यान्नास्ति' इत्यादिना सप्तभङ्गीमेव सिद्धान्तयति । तच्च न्यायवादिभिर्निरस्यते -- 'नैकतापि विरुद्धानामुक्तिमात्रविरोधतः' । इति । तदर्थविचारस्तु -- किं जैनमतं समीचीनयुक्तिमूलं, नेति । किमेकस्य वस्तुनस्सत्त्वासत्त्वनित्यत्वानित्यत्वभिन्नत्वाभिन्नत्वाद्यनेककल्पभाक्त्वं सम्भवति नेति । किं पर्यायस्वभावाभ्यां एकस्य वस्तुनो नैकस्वभावत्वमुपपादयितुं शक्यते, नेति । अत्र जैनवाक्यस्य क्वचित्संवादात् प्रामाण्यमाशङ्क्य बौद्धवाक्यप्रतिबन्द्या दूषयित्वा तयोरुभयोः परस्परविरोधादप्रामाण्ये निष्प्रतिद्वन्द्वमेव वेदवाक्यप्रामाण्यं प्रतिपादयति -- संवादादिति । अयमत्र शब्दार्थः -- क्वचित् 'अहिंसा परमो धर्मः' इत्यादिवाक्यभागे श्रुतिसंवादाज्जिनमुनिवचसः शेषमपि वाक्यजातं तत्तुल्यन्यायतया प्रमाणमस्तु । तस्माज्जिनमुनिवचसोपनिषदुपरोध्या भवत्विति कचोल्लुञ्छनानां दुराशा । अत्र दुराशेत्युक्त्या प्रसक्तस्य दुष्टत्वं द्योत्यते । दुष्टत्वस्य प्रतिबन्द्योपपादनं वक्तुं दोषं तावदाह -- वैघट्यस्यापि दृष्टेरिति । पिञ्छधारणादीनां बहूनां वेदविरुद्धानां दृष्टेरित्यर्थः । न यदि -- एवं बहुविरुद्धार्थदृष्टावपि जैनमतस्य दुष्टत्वं न यदि । तर्हि सुगतवागेवमेवास्तु सत्या तस्या अपि क्वाचित्कसंवादात् । ननु जैनवागपि सत्यास्तु तथास्तु सौगतवागपि सत्या तथा च वेदो भ्रष्ट इत्याशङ्क्य परिहरति --तेनेति । तेन पुरुषप्रणीतयोर्बुद्धजैनवाक्ययोः परस्परविरोधे सति नित्यं श्रूयमाणत्वेन श्रुतिरनादिनिधनाविच्छिन्नसंप्रदायत्वादप्रकम्प्यतां भजत इति निष्कण्टकोऽयं नैगमिकमार्गः ॥28. तत्र सप्तभङ्गीस्वरूपमनूद्य तत्र व्याहतिलक्षणेन दूषणेन दुष्टत्वमुपपादयति -- सच्चेत्यादिना । इयं किल सप्तभङ्गी -- स्यादस्ति, स्यान्नास्ति, स्यादस्तिचनास्तिच, स्यादस्तिनास्तिविलक्षणमस्ति, स्यादस्तिनास्तिविलक्षणं नास्ति, स्यादस्तिनास्तिविलक्षणमस्तिनास्तिच, स्यादस्तिनास्तिविलक्षणमित्येवंरूपा । तदेतद्दूषयति -- व्याघात इति । तैः परिहितगगनैर्व्याघात इति किमपि दूषणं यदीष्टं लोके शास्त्रे च, तदा स्वसिद्धान्तव्याघातः, अत्यन्तव्याघातदुष्टायास्सप्तभङ्ग्याः स्वसिद्धान्तत्वेनेष्टत्वात् । यदि व्याघातो नाम दूषणं नेष्टं तदापि दूषणमाह -- यद्यनिष्ट इत्यादिना । दोषमेव प्रकटयति -- परोक्तेरिति । परेषामुक्तेर्जैनवाक्योक्तदूषणैः न क्षतिस्स्यात् न दोषस्यात् । अयमर्थः -- व्याघातो हि सर्वत्र दोषोद्घाटनपर्यवसानभूमिः । तदभावे जैनः कथं परपक्षदूषणं वदेदिति । किञ्च स्यादस्तीत्यादिना वस्तूनामसत्त्ववादी निरुपाधिकमसत्त्वं वदत्युत सोपाधिकम्? यदि सोपाधिकं, तदा वयमपि स्वीकुर्महे । घटो हि स्वदेशेऽस्ति परदेशे नास्ति, स्वकालेऽस्ति कालान्तरे नास्ति, स्वात्मनास्ति परात्मना नास्तीति प्रामाणिका अपि वदन्ति । यदि निरुपाधिकं, तदा व्याघातात्सर्वलोकविरोध एव । निरुपाधिकनिषेधो नाम घटो घटाद्यात्मना नास्तीति निषेधः । तथाच घटोऽस्ति केनाप्यात्मना नास्तीत्यसङ्गतमेवैतत्, केनापीति स्वात्मनोऽपि निषेध्यकोटिनिवेशादिति ॥29. एवं स्फुटव्याघातदुष्टां जैनोक्तां सप्तभङ्गीं निरस्य तदुक्तान्यपराण्यप्यर्थान्तराण्युक्तेनैव न्यायेन श्रुतिनयकुशलैर्वेदान्तवादिभिर्निराकरणीयानीत्याह -- वृद्धिह्रासाविति । भविनां संसारिणां प्रतिशरीरं वृद्धिह्रासौ यथार्हमित्येकोऽर्थः । आत्मा शरीरपरिमाणत्वाच्छरीरे वृद्धे वृद्धो भवति ह्रासवति ह्रासवान्भवतीति हि जैनानां प्रक्रिया । मुक्तौ देहाभावे सति विगतमानमेवात्मानं प्रवदन्ति जैनाः । तत्र  \n केचिन्मुक्त आत्मा नित्यमेवोर्ध्वं यातीत्यर्थः । क्षमादेः पृथिव्यादेर्नित्यपातमप्याहुरेके ।धर्माधर्मयोर्गगनवद्विभुत्वमपि त एवाहुः । तत्र पक्षान्तरमप्याह -- अथवेति । पुद्गलत्वम् -- परिमितवस्तुत्वमित्यर्थः । एतेषां दुस्तर्कैरेवं कल्पयतां श्रुतिनयनिपुणैर्वेदान्तवादिभिर्दूरोत्सारणीयत्वमेवावशिष्यते । दुराचारत्वात् दूरोत्सारणीयत्वं तावत्सुप्रसिद्धम्, अधुना स्वकपोलकल्पितदुर्वचनवादित्वादपि दूरोत्सारिणीयत्वमुच्यत इति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.2.6 एकस्मिन्नसंभवाधिकरणम्\nनिरस्तास्सौगताः। जैनानिरस्यन्ते। ते किलमन्यन्ते- जीवधर्माधर्म पुद्गलकालाकाशाख्यषड्द्रव्यात्मकंजगत् निरीश्वरं। तत्र जीवा बद्धयोगसिद्धमुक्तास्त्रिविधाः। धर्मो गतिमतां गतिहेतुर्व्यापी द्रव्यविशेषः। अधर्मस्स्थितिहेतुर्व्यापी द्रव्यविशेषः। पुद्गलस्त्वणुभूधरसमुद्रादिः। 'अभूदस्तिभविष्यती'ति व्यवहारहेतुरणुद्रव्यविशेषः कालः। आकाशोऽप्येकः। किंत्वनन्तप्रदेश इति। पुनश्चापरमपि संग्रहं कुर्वन्ति। जीवाजीवास्रवबन्धनिर्जरसंवरमोक्षा इति। जीवा उक्ताः। अजीवो जीवभोग्यं सर्वंवस्तुजातं। आस्रवत्यनेन जीवो घटादिज्ञानरूपेणेत्यास्रव इन्द्रियसंघातः। केचित्वास्रवति जीवे गच्छतिसति सर्वत्रानुगच्छतीति कर्मबन्ध आस्रव इत्याहुः। तदाह जिनदत्तः 'आस्रवः कर्मणा बन्धो निर्जरस्तद्विमोचन'मिति। बन्धः\" घातिकर्मचतुष्काघातिकर्मचतुष्कभेधेनाष्टविधः। तत्राद्यचतुष्कं जीवस्य ज्ञानदर्शनसुखवीर्यगुणानां मोक्षदशायामाविर्भविष्यतां प्रतिघातकं प्रवाहानादिपापरूपम्। द्वितीयचतुष्कं शरीर संस्थानतदभिमानतत्स्थिति ततप्रयुक्तसुखादि निमित्तपुण्यमिश्रितत्वात् पुण्यरूपम्। निर्जरो निश्शेषं जीर्यत्यनेन कामक्रोधादिरिति व्युत्पत्त्या केशोल्लुंछनतप्तशिलारोहणदिरूपं तपः। संवर इन्द्रियनिरोधः। स्वाभाविकात्मस्वरूपाविर्भावो मोक्षः। केचित्तु सततोर्ध्वगमनं मोक्षः। बन्धमुक्तस्य ह्यूर्ध्वगमनं स्वभावः। यथा पञ्जरमुक्तशुकस्य, यथा वा निर्भिन्नस्य परिणतैरण्डबीजस्य, यथावा दृढपङ्कलिप्तस्य जलनिमज्जनप्रक्षीणपङ्कलेपस्य शुष्कालाबुफलस्य। इह्वनादिकालप्रवृत्तबन्धविगमात् सततोर्ध्वगमनं सर्वेषां\" लोकानामुपरि स्थितो निरवधिरलोकाकाशस्सततोर्ध्वगमन स्यावकाश इत्याहुः। तथा पठन्ति- 'गत्वा गत्वा निवर्तन्ते चन्द्रसूर्यादयो ग्रहाः। अद्यापि न निवर्तन्ते त्वलोकाकाशमार्गगा'इति॥ अपरेत्वाविर्भूतज्ञानादिगुणस्योपरिदेशावस्तम् मोक्षइत्याहुः। सर्वमेतद्वस्तुजातं\" सप्तभङ्गीनयेन योजयन्ति। 'स्यादस्ति, स्यान्नास्ति, स्यादस्ति च नास्ति च, स्यादवक्तव्यं, स्यादस्ति चा वक्तव्यञ्च, स्यान्नास्तिचावक्तव्यञ्च, स्यादस्ति च नास्तिचावक्तव्यञ्चे'ति। अत्र सत्वासत्व-सदसत्व सदसद्विलक्षणत्व-रूपानिर्वचनीयत्व विषयाश्चत्वारः प्रकाराः। पुनश्चानिर्वचनीयत्वेन सह सत्वासत्वसदसत्वसंयोजनेन त्रयः प्रकारा इत्येवं सप्तप्रकारावादिभिरुत्प्रेक्षितुं शक्याः। ते सर्वेऽपि प्रकारा जैनैरीषदीषत्स्वाङ्गीकृतेषु सर्वेष्वपि पदार्थेषु वर्ण्यते। स्याच्छब्द ईषदर्थ इति केचित्। अनैकान्त्यार्थं इत्यन्ये। उभयथाऽपि तिङन्तप्रतिरूपकमव्ययम्। सत्वे प्रदर्शितः सप्तभङ्गीनयस्स्यान्नित्यं स्यादनित्यमित्यादिरूपेण नित्यत्वभिन्नत्वादिधर्मेष्वपि समान इति तदिदं जैनमतमपि न युक्तम्। एकस्मिन्विनोपाधिभेदं विरुद्धानेकधर्मसमावेशासम्भवात्। नन्वेकस्मिन्नपि देशकालाद्युपाधिभेदेन विरुद्धधर्मसमावेशोऽभ्युपगम्यते। नन्वेकस्मिन्नपि देशकालाद्युपाधिभेदेन विरुद्धधर्मसमावेशोऽभ्युपगम्यते। स न तत्रोपाधिभेदस्सम्भवतीत्येतावताऽभ्युपगम्यते। स न तत्रोपाधिभेदस्सम्भवतीत्येतावताऽभ्युपगम्यते। किन्तु प्रमाणवत्त्वेन। अत एव पिंडत्वघटत्वयोः कालोपाधिभेदेन समावेशमभ्युपगच्छताऽपि सिद्धान्तिना जीवत्वेश्वरत्वादीनां तथा समावेशे प्रमाणन्नास्तीति तेषां यत्किंचिदुपाधिभेदेन समावेशो नाभ्युपगम्यते। एवञ्च प्रमाणाधीन एव धर्मसमावेशः। न तूपाधिसम्भवाधीन इति स्थिते सत्यत्वादिकं व्यवस्थापयद्भिस्तैस्तैर्वादिभिरूपपादितानि सत्वासत्वसदसत्त्वादिषु प्रमाणानीति तेषां समावेशः कुतो न स्यादिति चेन्न। तैस्तैर्वादिभिरुत्प्रेक्षितानां सर्वेषां प्रामाण्यसंभवात् परस्परविरोधित्वेन केषांचिदाभासत्वावश्यंभावात्। अन्यथा प्रपंचसत्त्वाद्विवादिभिस्तदसत्यत्वादौ दोषाणामप्युमानत्वेन तेषामप्यारोप्यत्वापत्त्याऽनैकान्त्यवादिनस्तत्तद्वाद्युक्त दोषभाक्त्वस्यापि प्रसंगात्। एतेन यदुक्तं स्याद्वादमंजर्यां- 'अन्योन्यपक्षप्रतिपक्षभावाद्यथापरे मत्सरिणः प्रवादाः। न यानशेषानविशेषमिच्छन्नपक्षपाती समयस्तथान' इति, तन्निरस्तं। अपक्षपातेन सकलसमयोक्तसत्त्वादिसंग्रहे तत्तदुक्तासत्वदोषाणामपि संग्रहापत्तेः। ननु तर्हि लोकाविरोधेनैव सप्तभंगीनयं समर्थयामहे। सर्वसंप्रतिपन्नेन तावदेकस्य कालभेदेन सत्वासत्वे। अतस्तयोस्स्वस्वकालविवक्षया अस्तीति नास्तीति च भंगद्वयं\" क्रमविवक्षया सदसदिदमिति तृतीयभंगः युगपत्सत्वासत्वविवक्षयाऽनिर्वचनीयमिति चुतर्थभंगः। न हि युगपदेकस्य सत्वमसत्वं च निर्वक्तुंशक्यं। यगपत्सत्वासत्वयोरनिर्वचनीयत्वेन सह सत्वस्यासत्वस्य क्रमिकोभयस्य च मेलनेऽवशिष्टं भंगत्रयमिति। तदाहानन्तवीर्यः- 'तद्विधानाविवक्षायां स्यादस्तीति गतिर्भवेत्। स्यान्नास्तीति प्रयोगस्स्यात् तन्निषेधे विवक्षिते॥ क्रमेणोभयवांछायां प्रयोगस्समुदायभाक्। युगपत्तद्विवक्षायां स्यादवाच्यमशक्तितः। आद्यावाच्यविवक्षायां पंचमो भंगं इष्यते। अन्त्यावाच्यविवक्षायां षष्ठभंगस्समुद्भवी॥ समुच्चयेन युक्तश्च सप्तमो भंग उच्यत' इति। तस्मादविरोधेन सप्तभंगीनय उपपद्यत इति चेत्, यद्येवं पारिभाषिकोयं सप्तभंगीनयः तदास्वीक्रियत एव। घटादिस्स्वदेशेऽस्ति अन्यदेशे नास्ति, स्वकालेऽस्ति-अन्यकगाले नास्ति, स्वात्मनास्ति-अन्यात्मना नास्तीति देशकालप्रतियोगिभेदेन सत्वासत्वसमावेशे लौकिकपरीक्षकाणां\" विप्रतिपत्त्यभावात्। न चैतावता जैनाभिमतवस्त्वनैकांत्यसिद्धिः। स्वकाले सदेव अन्यकाले असदेवेत्यादिनियमक्षत्यभावात्। ननु सर्वधर्मानैकांत्यवादिनामेकत्वमपि न व्यवस्थितं। अतः 'स्यादनेक'मित्यनेक त्वपर्यायमादाय सत्वासत्वादिसमावेश उपपद्यत इति चेन्न। प्रथमापेक्षितस्यैकत्वानेकत्वसमावेशस्याप्यविरोधेनोपपादयितुमशक्यत्वात्। संख्यैकांत्यानङ्गीकारे जींवधर्माधर्मादीनि षड्द्रव्याणीति स्वसिद्धान्तस्थित्युपन्यासायोगाच्च। किं बहुना। सर्वानैकान्त्यवादिनां\" 'अयमस्याः पुत्रः, अयमस्याः पतिः, अयमस्याः पिते'त्यादिव्यवस्थाया अप्यसिध्या तस्यां पुत्रादीनां मातृत्वाद्युचितव्यवहारा अपि न व्यवतिष्ठेरन्। तस्मात् सर्वबहिष्कार्योऽयमनकान्तवादः। किं चात्मा देहपरिमाण इति जैनैरिष्यते। तदप्ययुक्तम्। मातङ्गशरीरं व्याप्य स्थितस्यात्मनो मशकशरीरप्रवेशे वैकल्यप्रसङ्गात्। भशकशरीरान्मातंगशरीरं प्रविशतस्तद्व्यापनसमर्थपरिणामाभावेन तत्र तस्य सर्वांगीणसुखानुभवाभावप्रसंगाच्च। ननु संकोचविकासवानात्मा तत्तच्छरीरानुसारेण संकोचरूपं विकासरूपं वा पर्यायमवस्थांतरमापद्यत इत्यभ्युपेयते। अतो न दोष इति चेन्न। तथासत्यात्मनो विकार तत्प्रयुक्तानित्यत्वादिप्रसंगात्। तस्मान्मोक्षदशायामात्मनो यदंत्यं परिमाणं तस्य तथैवावस्थानं जैनैरपि वक्तव्यम्। तदनन्तरं देहान्तराभावेन तदुचितपरिमाणाप्रसक्तेः। अतो मोक्षदशावस्थितात्मस्वरूपवत् तत्परिमाणस्यापि नित्यत्वाविशेषात् तदेवात्मनस्स्वाभाविकं परिमाममित्यंगीकर्तुं युक्तं। न तु संकोचविकासवत्त्वम्॥ संग्रहकारिका॥ सप्तभंगीनये कार्या न प्रत्याशा दिगंबरैः। सत्वासत्वादियुगपत् नन्वेकस्मिन्नसंभवि॥ इति एकस्मिन्नसंभवाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.2.6 एकस्मिन्नसंभवाधिकरणम्\nअथ जैनमतं निराक्रियते। ते चैवं मन्यन्ते-जीवाजीवास्रवसंवरनिर्जरबंधमोक्षा नाम सप्त पदार्थाः। बोधात्मको जीवः। जडवर्गस्त्वजीवः। इन्द्रियप्रवृत्तिरास्रयं। शमदमादिरूपाप्रवृत्तिः संवरः। तप्तशइलारोहणं\" निर्जरः। बन्धोऽष्टविधं कर्म। तत्र घातिकर्म चतुर्विधं। ज्ञानावरणीयं, दर्शनावरणीयं, मोहनीयं, आंतरायिकमिति। तत्र सम्यग्ज्ञानान्नमोक्ष इति विपर्ययोज्ञानावरणीयं। अर्हद्दर्शनाभ्यासान्नमोक्ष इति ज्ञान दर्शनावरणीयं। बहुषु प्रसिद्धेषु मोक्षमार्गेषु विशेषावरणीयं मोहनीयं। मोक्षमार्गप्रवृत्तानां\" विघ्नकरं विज्ञानमांतरायिकं कर्म। तानीमानि श्रेयोहंतृत्वात् घातिकर्माणीत्युच्यते। अथ अघातिकर्म चतुर्विधम्। वेदनीयं, नामिकं, गोत्रिकं, आयुष्कञ्चेति। तत्र वेदनीयं कर्म शुक्लपुद्गलविपाकहेतुः। तद्धि कर्म बंधोऽपि न भवति। निश्रेयसप्राप्तिहेतुतत्वज्ञानाविघातकत्वात्। शुक्लपुद्गलारंभकं वेदनीयकर्मानुगुणं\" नामिकं कर्म। तद्धि शुक्लपुद्गलाद्यवस्थां कलिलबुद्बुदादिमारभते। गोत्रिकं तु अवायकृतं ततोऽप्याद्यं\" शक्तिरूपेणावस्थितं। आयुः कायति कथयति उत्पादनद्वारेणेति आयुष्कं। तान्येतानि शुक्लपुद्गलाश्रयत्वात् अघातिकर्माणि। तदेतत्कर्माष्टकं पुरुषं बध्नाति। तथा च विगळितसमस्तक्लेश तद्वासनस्यानावरणज्ञानसुखैकतानस्यात्मन उपरिदेशावस्थानं मोक्ष इत्येके। अन्येतूर्ध्वगमनशीलस्य जीवस्य शुष्कालाबुफलोन्मज्जनवत् सततोर्ध्वगमनं\" मोक्ष इति वर्ण्यन्ति। इदमन्यदपि प्रपञ्चमाचक्षते। पञ्चास्तिकाया नाम जीवास्तिकायः, पुद्गळास्तिकायः, धर्मास्तिकायः, अधर्मास्तिकायः, आकाशास्तिकायश्चेति। अस्तीति कायते शब्द्यत इत्यस्तिकायः। जीवएवास्तिकायो जीवास्तिकायः। एवं सर्वत्र। तत्र च जीवास्तिकायस्त्रिविधः। बद्धो मुक्तो नित्यसिद्धिश्च। नित्यसिद्ध आर्हतः। इतरौ द्वौ प्रसिद्धौ। पूर्यते गळतिचेति उपचितापचितं वस्तु पुद्गळशब्देनोच्यते। पुद्गळास्तिकायश्च षोढा। पृथिव्यादिभूतचतुष्टयं, स्थावरं, जंगमं चेति। धर्मास्तिकायः प्रवृत्यनुमेयः। अधर्मास्तिकायः\" स्थितिहेतुः। आकाशास्तिकायोद्विविधः। लोकाकाशोऽलोकाकाशश्चेति। उपर्युपरि वर्तमानानां लोकानामंतर्वर्त्याकाशो लोकाकाशः। सर्वेषां लोकानामूर्ध्ववर्ती अनावृताकाशः अलोकाकाशः। सर्वेष्येते पदार्थाः 'स्यादस्ति, स्यान्नास्ति, स्यादस्ति च नास्तिच, स्यादवक्तव्यं, स्यादस्तिचावक्तव्यञ्च, स्यान्नास्तिचावक्तव्यंच, स्यादस्तिचनास्तिचावक्तव्यं' इत्येवं सत्वा-सत्व-सदसत्व-सदसद्विलक्षणत्वा-सत्वविशिष्ट सदसद्विलक्षणत्व- सत्वविशिष्टसदसद्विलक्षणत्व सदसत्वविशिष्टसदसद्विलक्षणत्वरूपसप्तभङ्गीपरिवृताः। स्याच्छब्दोऽत्र तिङंतप्रतिरूपकोऽनैकांत्यद्योतकः। एवं सर्वं वस्त्वनेकांतमिति। अतस्तन्मतं समञ्जसं क्स्याप्यप्रतिक्षेप्यत्वादिति पूर्वपक्षे- नैकस्मिन्नसंभवात्। एकस्मिन्वस्तुनि सत्वासत्वभिन्नत्वादिविरुद्ध धर्माणां परस्परविरह स्वरूपाणामसंभवात्तन्ततमसमंजसम्। प्रमाणाप्रमाणविभागाभावप्रसंगेन सर्वव्यवहारोच्छेदप्रसङ्गात्।।।।एवंचात्माकार्त्स्न्यं।। जीवस्यदेहानुरूपपरिमाणत्त्वमित्यभ्युपगच्छतां जैनानां हस्त्यादिशरीरस्थस्यात्मनो न्यूनपरिमाणमशकादि शरीरप्रवेशे आत्मनः परिपूर्णता न स्यात्।। अथ सङ्कोचविकासधर्मतयाऽऽत्मनः पर्यायेणावस्थान्तरापत्त्या न विरोध इति अन्वेत्तत्राह-।। न च पर्यायादप्यविरोधो विकारादिभ्यः।। कालभेदेन सङ्कोचविकासावस्थाभ्युपगमै विकारित्वानित्यत्वादिदोषप्रसङ्गः।।।।अंत्यावस्थितेश्चोभयनित्यत्वादविशेषः।। जीवस्य यदंत्यं परिमाणं मोक्षावस्थागतं, तस्य देरांतरपरिग्रहाभावेनावस्थितत्वात्तस्य परिमाणस्य तदाश्रयस्य च जीवस्य नित्यत्वादुत्तरावस्थाविधुरत्वेन नित्यत्वात्तदेवपरिमाणं पूर्वत्राप्यविशिष्टमित्येवाभ्युपगन्तव्यं। उत्तरावधिशून्यस्य पूर्वावध्यभावात्। अतश्च देहभेदेन तदनुरुपपरिमाणभेद इति जैनानां दर्शनमसंगतं। अनेन जैनमतप्रतिक्षेपेणैव भेदाभेदसमावेशवाद्याश्मरथ्यमतमपि निरस्तम्।। ।।इति एकस्मिन्नसम्भवाधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.2.6 एकस्मिन्नसंभवाधिकरणम्\nभाष्ये - पञ्चास्तिकाया इति चेति, अस्तीति कायन्ते शब्द्यन्त इत्यस्तिकायव्युत्पत्तेरिति भावः । भाष्ये - आकाशस्तिकाय इति, आकाशास्तिकायमपि द्वेधा वर्णयन्ति, लोकाकाश आलोकाकाए इति, उपर्य्युपरि स्थितानाम् आलोकानामन्तर्वर्त्ती लोकाकाशः, तेषानुपरि मोक्षस्यानमालोकाकाशः तत्र न लोकाः सन्ति उक्त्तञ्च \"गत्वा निवर्तन्ते चन्द्रसूर्यादयो ग्रहाः । अद्यापि न निवर्तन्ते त्वालोकाकाशमार्गगाः' ॥ भाष्ये - मोक्षोपायश्च गृहीत इति, यद्यपि सम्वरशब्देनैव मोक्षसाधनमप्युक्त्तमेव, आस्त्रवो भवहेतुस्स्यात् सम्वरो मोक्षकारणमिति तथापि सम्वरशब्दविवक्षितमोक्षकारणविशेषातिरिक्त्तस्योपायस्याऽपि संग्रहार्थमिदमुक्त्तमिति दृष्टव्यम् । भाष्ये - भोगोपकरणमिन्द्रियादिकमिति \"आस्त्रवः कर्मणा बन्धः निर्जरस्तद्विमोचन\"मिति जिनदत्तवचनं मतान्तराभिप्रायेणेति दृष्टव्यम् । भाष्ये - घातिकर्मचतुष्टयमघातिकमचतुष्टयञ्चेति, ज्ञानावरणीयं दर्शनावरणीयं मोहनीयम् आन्तरायकं चत्वारिघातिकर्माणि, वेदनीयं नामिकंगोत्रिकम् आयुष्कञ्चेति चत्वार्यघातिकमर्ाणि, तत्र सम्यग्ज्ञानं न मोक्षसाधनं नहि ज्ञानाद्वस्तुसिध्धिः, अतिप्रसंगादिति विपर्ययो ज्ञानावरणीयं कर्मोच्यते, आहितदर्शनाभ्यासान्न मोक्ष इति ज्ञानं दर्शनावरणीयम्, बहुषु विप्रतिषिद्धेषु तीर्णकरैरुपदर्शितेषु मोक्षमार्गेषु विशेषानवधारणीयम् बहुषु विप्रतिषिद्धेषु तीर्थकरैरूपदर्शितेषु मोक्षमार्गेषु विशेषानवधारणीयम् मोहनीयं कर्म, मोक्षमार्गप्रवृत्तानां विघ्नकरं विज्ञानमान्तरायिकं कर्म, \"तानीमानि श्रेयोहन्तृत्वात् घातिकर्माणि उच्यन्ते, शुक्रशोणितव्यतिकरे जाते मिलितं तदुभयस्वरूपं आयुः काय इति कथयति इत्युत्पा दनद्वारेणेत्यायुष्कम्, तस्य देहाकारेण परिणामशक्त्तिर्गोत्रिकम्, शक्त्तौ सिद्धायां तस्मिन् बीजे कलिलबुद्बुदात्मतारम्भकक्रियाविशेषो नामिकम्, धर्त्रीवबीजस्य तेजः पाकवदीषिद्धनीभावशरीराकारपरिणामहेतुर्वेदनीयमिति चत्वार्थ्यपि श्रेयो हन्तृत्वाभावात् अघातीनीति तेषां प्रक्रिया, भाष्ये - तप इति, तप्तशीलारोहणादिकमित्यर्थः । भाष्ये - सम्वरो नामेति, सम्वृणोति इन्द्रियप्रवृत्तिमिति व्यत्पत्त्या गुप्तिसमित्यादिकं मोक्षसाषनं सम्वर इत्युच्यते, कायवाकानोनिग्रहो गुप्तिरिति जैनानां परिभाषा, भूमिगतं जन्तुर्हिसापरिहाराय प्रहते मार्गे सम्यगादित्यरश्मिप्रकाशिते निरीक्ष्य सञ्चरणम्, मितभाषणम्, नियताहारनिषेवणमित्यादिकं समितिरिति परिभाष्यते । भाष्ये - आत्मस्वरूपाविर्भाव इति निवृतसमस्तक्लेण्स्य लोकाकाशावस्थानं मोक्षमित्येके, पञ्चरमुक्त्तशुकस्येव जलनिमज्ज्नप्रक्षीणपङ्कलेपः शुष्कालाबुफलस्येव धर्माधर्मास्तिकायबद्धविनिर्मुक्त्तस्य सततोध्वैगमना मोक्ष इति केचिदाचक्षते। भाष्ये - स्यादस्तीति, स्याच्छब्दो तिङन्तप्रतिरूपको नैकान्त्यद्योतकः सत्त्वासत्त्वसदसद्विलक्षणत्वरूपाश्चत्वारः पक्षाः, तत्र च सदसद्विलक्षणत्वसत्वासत्वसदसत्वमेलनैः अयः पक्षाः इत्येव सप्तपक्षवादिभिः उत्प्रेक्षितुं शक्याः, ते सर्वेऽपि पक्षाः जैनैः स्वाङ्गीकृतसर्वपदार्थेषु हीषदीषदङ्गीक्रियन्ते । पर्य्यायोऽवस्थेति - तन्मते पर्याण्शब्दस्य अवस्थासु परिभाषितत्वादिति भावः । द्रव्यस्य सत्वादिकमुपपन्नमित्यर्थ इति - भास्करादिमत इव जात्यात्मना एकत्वं व्यक्तयात्मनाऽनैकत्वमित्याद्यविरोधनिर्वाहकाकारान्तरमनपेक्षितमितिभावः, ननु सत्वासत्वादिसमावेषस्य आकारभेदेनैव परेण उपन्यस्ततया सर्वस्यैव सत्वासत्वसमावेषस्यानुक्त्तेः कथं तत्प्रतिषेध इत्याशङ्क्याह - सत्वासत्वविरोधो नाकारभेदेनेति । भाष्ये - तदानीमेव नैतद्विपरीतेति, ननुएकस्मिन्नपि देशकालाद्युपाधिभेदेन यथा सत्वासत्वादिविरुद्धधर्मसमावेशः, तथा उपाधिभेदं विनाष्यस्तु, तत्र लोकसिद्धानि प्रमाणानि सन्तीति चेदिहापि सन्त्येव प्रपञ्चसत्वासत्वादिकं व्यवस्थापयत् तैस्तैर्वादिभिरुपपादितानि तानि तानि प्रमाणानि, अत एवोक्त्तम् - स्याद्वादमञ्जर्याम्, \"अन्योन्यपक्षप्रतिपक्षभेदात् यथा परे मत्सरिणः प्रथानाः । न यानशेषा न विशेषमिच्छन् न पक्षपातिस्समयस्तथा ते' इति वस्तुतो देशकालाद्युपाधिभेदोऽपि सर्वत्र न सम्गवति, स देश इह नास्ति, स काल इदानीन्नास्तीत्यादिप्रतीतौ देशकालाद्युपाध्यन्तराभावात्, तत्राप्युपाध्यन्तरान्वेषेणाऽनवस्थानात्, इतरानङ्गीकार इत्थम्, परं गुडजिह्विकान्यायेन देशकालाद्युपाधिभेदमन्तर्भाव्य सत्वासत्वप्रतीतिरुपन्यस्यते, वस्तुतो सवमृष्यमाना सा निरुषाधिक एव सत्वासत्वादिसङ्करे प्रमाणम्, अत एव स्याद्वादिनो \"घटोऽस्ति घटो नास्ति पटस्सन् पटोऽसन्' इत्यादि प्रत्यक्षप्रतीतिमेव सत्वासत्वाद्यनैकान्तिके प्रमाणमुपगच्छन्ति । सर्वमनैकान्तिकं वस्तुत्वात् चित्रपटवदित्यानुमानमपि प्रमाणयन्ति । नहि चित्रपटे नीलपीताद्यसङ्करार्थं प्रदेशभेद आश्रयितव्यः, प्रदेशभेदासङ्करार्थं उपाध्यन्तरान्वेषणेऽनवस्थानात्, एतेन संयोगतदभावाद्यसङ्करोपि प्रत्याख्यातः, तस्मात्सर्वं वस्त्वनैकान्तिकमेवेति स्याद्वादरहस्यमिति चेत् - उच्यते, परस्परधर्मसमावेशे सर्वानुभवसिद्धस्तावदुपाधिभेदो नापह्रोतुं शक्यते लोकमर्यादामनुसरता देशकालादिसत्वनिषेधेऽपि देशकालाद्युपाध्यवच्छेदोऽनुभूयत एव, इह आत्माश्रयः परस्पराश्रयोऽनवस्था वा न दोषः, यथा प्रमेयत्वाभिधेयत्वादिप्रवऽत्तौ, यथा च बीजाङ्कुरादिकार्यकारणभावे विरुद्धर्मसमावेशे सर्वदोषाधिभेदं प्रत्याचक्षाक्षस्य चायमस्याः पुत्रोऽस्याः पतिरस्याः पिता अस्याः श्वशुर इत्यादि व्यवस्थाऽपि न सिद्धयेदिति कथं तत्र तत्र स्याद्वादिनो मातृत्वाद्युचितानं व्यवहारान् व्यवस्थयाऽनुतिष्ठेत् सर्वबहिष्कार्योऽपमनेकान्तवाद इत्यत्तं विस्तरेण, । नास्तित्वशङ्कानिरवकाशेत्यर्थ इति - ततश्च कालस्यास्तिकायशब्दवाच्यत्वं कुतो न भवेदिति भावः ॥31॥एवंशब्दं व्याचष्ट इति । अध्याहृत्य व्याचष्ट इत्यर्थः । भाष्ये - हस्त्यादिशरीरेऽवस्थितस्येति, हस्त्यादिशरीरात् पिपीलिकादिशरीरं प्रविशतस्तत्रामान्तमंशं विहाय प्रवेशस्स्यादिति जीवस्य पूर्वावस्थातो विकल्पत्वरूपमकार्त्स्न्यं प्रसज्येतेत्यर्थः । इदमुपलक्षणम्, मशकदेहात् मातङ्गदेहं प्रविशतः व्यापनसमर्थपरिमाणं नास्तीति तत्र तस्य सर्वाङ्गीणसुखादिकं न स्यात्; किञ्च जीवस्य देहे परिमाणत्वे योगसिद्धस्य कायव्यूहपरिग्रहे कृत्स्नदेहव्यापित्वं न सम्भवतीति तस्य अनेककायाधिष्ठानत्वं न स्यादित्यपि दृष्टव्यम् ॥32॥अवस्थाभेदेनाविरोथवर्णन इति - अवस्थाभेदोपगमाभ्यामविरोधवर्णने प्रसक्त्ते विकारित्वमुपपादयन्तीति योजना, एवं हि परेषां सूत्रावतारिकाभाष्यम् । अथ पर्यायेन बृहच्छरीरप्राप्तौ केचिज्जीवावयवा उपगच्छन्ति, तनुशरीरप्राप्तौ केचिदपगच्छन्ति इत्युच्यते, तत्राप्युच्यते न च पर्य्यायादप्यविरोधो विकारादिभ्यः'इति । वृक्षादिगतवृद्धिक्षयादिव्यावृत्तिरिति - न ह्यत्र सूत्रे पर्य्यायशब्देन वृद्धिक्षयौ विवक्ष्येते, येनावयवोपगमापगमयोवश्यम्भावस्स्यात्, किन्तु सङ्कोचविकासावेव, जैमिनैरपि सङ्कोचविकासमात्रस्यैवाभ्युपगतत्वाति भावः । निरुपाधिकधर्मत्वादिति - विज्ञातुर्विज्ञातेर्विपरिलापा े विद्यते' इति नित्यत्वस्य शास्त्रप्रतिपन्नत्वात् इति न्यायात् यथाप्रमाणमभ्युपगन्तव्यत्वात्, युक्तयनुसारेण कल्पयतां तु जैनानामयं दोषो भवत्येवेति भावः । ॥33॥अत्र परैरात्मकालगताद्यमध्यपरिमाणे नित्ये, आत्मपरिमाणत्वात्, अन्त्यपरिमाणवत्, ततश्च वयाणामपि आद्यमध्यमान्त्यपरिमाणानां नित्यत्वात् सर्वशरीरेषु तुल्यत्वं स्यात्; न तु शरीरभेदेनावयवोपचयापचयलक्षणपरिणामभेदः, अत्र पक्षे सौत्र उभयशब्द आद्यमध्यमपरिमाणपरः, परिमाणत्रयाभ्युपगमादिति एका व्याख्या, द्वितीया तु मोक्षकालगतात्मपरिमाणस्य नित्यत्वात्, तस्य च भूत्वाभावित्वानुपपत्तेः, प्रागपि तदस्तीति तद्विरुद्धपरिमाणायोगात्, आद्यं मध्यमञ्च परिमाणं तदेवेति आद्यमध्यमकालयोरपि एकपरिमाण एव जीवः स्यात्, न च शरीरभेदेन परिमाणभेदस्स्यात्, अत्र च पक्षे सौत्र उभयशब्द आद्यमध्यमावस्थापरः, न तु पूर्वपक्षवत् आद्यमध्यसपरिमाणपरः, परिमाणभेदाभावात् - सति व्याख्याद्वयं कृतम् । तदेतदनुवदति । अन्त्यावस्थितेश्चान्त्यपरिमाणस्य नित्यत्व इत्यादिना - अत्र चाऽन्त्यपरिमाणस्य नित्यत्वे आत्मपरिमाणत्वाविशेषेण आद्यमध्यमपरिमाणयोरपि नित्यत्वादविशेषः, एकशरीरपरिमाणता च स्यात्, एकशरीरत्वं नित्यसकलपरिमाणः स्यात्, ततश्च उपचितापचितशरीरप्राप्तिर्न स्यादिति परे, अन्त्यपरिमाणस्य नित्यत्वे तस्याभूत्वाभावित्वानुपपत्तेः प्रागापि तदस्तीति तद्विरुद्धपरिमाणाविरोधायोगाध् आद्यं मध्ममञ्च परिमाणं तदेवेति उभयोराद्यमध्यमावस्थयोः अन्त्यपरिमाणस्य नित्यत्वादविशेषः सर्वदाऽणुत्वमेकरूपं महत्वं स्यादिति, ते चापरे च योजनान्तरमाहुरिति पाठः समी चीनः, एवं विविच्यकल्पतरुणा व्याख्यातत्वात्, अर्थौचित्याच्चेति वदन्ति । भेदाभेद इति नाममिमां कृतं स्यादिति- अत्र क्रमो विवक्षितः, अभेदो भेद इति च नाममात्रं कृतं स्यादित्यर्थः । बहुप्रतियोगिकमिति - घटत्वं बहुसाधारणमित्युक्त्ते बहुत्वस्य भेदगर्भत्वात् साधारण्यं भेदसहमिति भावः । साधारणाकारस्य भेदसहत्वमुपपादयति । विरोधिधर्मानाश्रयत इति - अभेदस्य स्वाभावरूपत्वादिति । यदा न भिनत्ति तर्हि भेदाभावरूपस्याऽभेदस्य सत्वात् भेदात्मा घटादिरेव न स्यादित्यर्थः । विवसनादिति - जैनादेरित्यर्थः । पर्य्यायानपेक्षमाणस्येति - अविरोधनिर्वाहकान्तरनिरपेक्षमेव स ब्रूते, वयन्तु तत्सापेक्षमेव ब्रूम इति चेदित्यर्थः । भिन्नाभिन्नत्वाभ्युपगमादिति - यादवभास्कराभ्यामिति शेषः । ननु अवस्थातद्वतोरवस्थान्तरकल्पकाभावादेव तन्निरपेक्षमेवावस्थातद्रतोर्भिन्नाभिन्नत्वमभ्युपगम्यते - इत्याशङ्क्याह - यथैकस्य द्रव्यस्येत्यादिना । द्रव्यस्यावस्थान्तरसापेक्षत्वादिति - अवस्थावन्निरूपितयोः अवस्थावद्गतयोर्भेदाभेदयोरवस्थायाः स्वपरनिर्वाहकतया निर्वाहकान्तरनिपेक्षत्वेऽपि अवस्तानिरूपितयोः अवस्थावद्गतयोः भेदाभेदयोः निवोहकावस्थान्तरस्यापेक्षितत्वादिति भावः । ययावस्थयेति - ययावस्थया साकमित्यर्थः । नाम्नि विवाद इति - पटत्वावस्थाया एव भिन्नाभिन्नत्वमिति परिभाषा कृता स्यादित्यर्थः । श्वश्रूभिक्षापतिक्षे पायेतेति - वेदान्तिनामस्माकं सर्ववस्त्वनैकान्त्यवादो युज्यते, न तु जैनानामिति वदन् सूत्रकारः श्वश्रूभिक्षाप्रतिक्षेपं कुतो नानुसरेदित्यर्थः । त्वपक्षे दोष इत्याह - अविशेषशब्देनेति । ॥34॥ ॥ इति एकस्मिन्नसम्भवाधिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.2.6 एकस्मिन्नसंभवाधिकरणम्\nஅஸத்துக்கு அஸத்யத்வம் சொல்லும் வாதியைக் கண்டித்து - சத்யத் வத்தையும் அசத்யத்வத்தையும் சேர்த்துச் சொல்லும் ஜைனமதத்தைக் கண்டிக்கிறாரென்று ஸங்கதி. ஜைனமதம் யுக்தமா? அயுக்தமா? என்ற சம்சயத்தில் யுக்தமேயென்று பூர்வபக்ஷம். ஏனெனில், ஜீவன் என்றும், அஜீவனென்றும் கூறப்படும் முழு ஜகத்தும், ஸத்தாயும், அஸத்தாயும், நித்யமாயும், அநித்யமாயும், பின்னமா யும், அபின்னமாயும் உள்ளது எனத் தோன்றுகிறது. த்ரவ்யஸ்வரூபம் ஸ்திர மாயும் ஏகமாயும் இருக்கும். கடத்வம், கபாலத்வம் போன்ற பர்யாயங்களான அவஸ்தைகளாலே அனேகமாயும், அஸத்தாயும், அஸ்திரமாயிருக்கும். அதனால் இந்த மண் குடம், இந்த மண்கபாலம் (ஓடு) இது முதலிய ப்ரதீதி (எண்ணம்) தோன்றும் என்ற பக்ஷத்தை நிரஸிக்கிறார். நைகஸ்மின் அஸம்பவாத் என்ற சூத்திரத்தாலே ந:- ஜைனமதம் பொருத்தமானதல்ல; ஏனெனில், ஏகஸ்மின் அஸம்பவாத - ஒரு த்ரவ்யத்தில் ஒரே சமயத்தில் ஒன்றுக்கொன்று முரணான தர்மங்கள் சம்பவிக்காதவையென்பதால் குடம்- வாணாய் முதலியவற்றின் பேதங்களும், ப்ருதிவியின் ப்ரதேச பேதத்தால் அல்லது ஒரு ப்ரதேசத்திலே பேதாபேதாச்ரயத்வமில்லை. ஆதலின், ஒரு வஸ்துதானே இருவடிவுள்ளதாக இருக்கும் என்பது சரியில்லை. (1)\nஇப்படி ஒப்புக்கொள்ளும் பக்ஷத்தில் ஆத்மாவுக்கு அகார்த்ஸ்ன்யம் வந்துவிடும். அதெப்படி யென்றால், ஆத்மாவே சரீர பரிமாணனாயிருக்கிறான் என்று ஜைனமதம் - அப்படியாகில், யானையின் உடலில், உள்ள ஜீவ ன் கொசுவின் உடலில் நுழைகையில் ஆத்மாவுக்கு அகார்த்ஸ்ன்யம்-அபூர்ணத்வம் வரக்கூடும். (2)\nநசபர்யாயாதபி அவிரோத:- ஆத்மாவுக்கு அல்பத்வாவஸ்தை யென்னும் பரியாயத்தாலும் கீழ்க் கூறிய விரோதம் வராதென்பது பொருந்தாது. ஏனெனில், வீகாரரதிப்ய: குடம் முதலியவற்றிற்கும் போலவே ஆத்மாவுக்கும் பெருமை சிறுமை முதலிய விகாரங்கள் என்னும் தோஷம் ஸம்பவிக்கக் கூடுமாகையால் அவஸ்தாபேதத்தை ஏற்றாலும் ஆத்மாவுக்குத் தோஷத்தைப் பரிஹரிக்க முடியாது என்றபடி (3)\nஅந்த்யாவஸ்தி தேச்ச - ஜீவனுக்கு மோக்ஷ தசையில் வரக்கூடிய இறுதியான பரிமாணம் பிற்பாடு ஒரே விதமாக இருப்பதால் - உபய நித்யத்வாத் ஆத்மஸ்வரூபமும் - அந்திய (இறுதிப்) பரிமாணமும் நித்யமாயும் இருப்பதாலும் அவிசேஷ - முன் தசையிலும் பின் தசைபோல் ஆத்மஸ்வரூப பரிமாணங்கள் இருக்கவேண்டியவையாதலால், ஆத்மாவுக்கு தேகம் போன்ற பரிமாணம் என்ற விசேஷம் இல்லை. ஆகையால், ஜைனமதம் பொருந்தாதென்பதாம்.(4)"
                            }
                        ]
                    },
                    {
                        "verse_number": 17,
                        "original_text": "Adhikarana 2.2.7 पशुपत्यधिकरणम्\nपत्युरसामञ्जस्यात्॥2.2.35॥\nअधिष्ठानानुपपत्तेश्च॥2.2.36॥\nकरणवच्चेन्न भोगादिभ्यः॥2.2.37॥\nअन्तवत्त्वमसर्वज्ञता वा॥2.2.38॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.2.7 पशुपत्यधिकरणम्\nकपिलकणादसुगतार्हतमतानामसामञ्जस्याद्वेदवाह्यत्वाच्च निःश्रेयसार्थिभिरनादरणीयत्वमुक्त्तम्, इदानीं पशुपतिमतस्य वेदविरोधादसामञ्जस्याच्चानादरणीयतोच्यते। तन्मतानुसारिणश्च तुर्विधाः। कापालाः, कालामुखाः, पाशुपताः, शैवाश्चेति सर्वे चैते वेदविरुद्धां तत्त्वप्रक्रियामैहिकामुष्मिकनिश्रेयससाधनकल्पनाश्च कल्पयन्ति। निर्मित्तोपादानयोर्भेदम्, निमित्तकारणं च पशुपतिमाचक्षते। तथा निःश्रेयससाधनमपि मुद्रिकाषट्कधारणादिकम्, यथाऽऽहुः कापालाः - \"मुद्रिकाषट्कतत्त्वज्ञः परमुद्राविशारधः। भगासनस्थमात्मानं ध्यात्वा निर्वाणमृच्छति। कण्ठिका रुचकं चैव कुण्डलं च शिस्वामणिः। भस्मयज्ञोपवीतं च मुद्राषटकं प्रचत्तते॥ आभिमर्ुद्रितदेहस्तु न भूय इह जायत\" इत्यादिकम्। तथा कालामुखा अपि कपालपात्रभोजनशवभस्मस्नानतत्प्राशनलगुडधारणसुराकुम्भस्थापनतदाधारदेवपूजादिकमैहिकामुष्मिकसकलफलसाधनमभिदधति। \"रुद्राक्षकङ्कणं हस्ते जटा चैका च मस्तके। कपालं भस्मना स्नान\"मित्यादि च प्रसिद्धं शैवागमेषु। तथा केनचित्क्रियाविशेषेण विजातीयानामपि ब्राह्मण्यप्राप्तिमुत्तमाश्रमप्राप्तिं चाहुः \"दीक्षाप्रवेशमात्रेण ब्राह्मणो भवति क्षणात्। कपालं ब्रतमास्थाय यतिर्भवति मानवः\"इति। तत्रेदमुच्यते पत्युरसामञ्जस्यादिति। नैकस्मिन्नसम्भवादित्यतो नेत्यनुवर्तते। पत्युः पशुपतेर्मतं नादरणीयम्, कुतः - असामञ्जस्यात्; रसामञ्जस्यं चान्योन्यव्याघाताद्वेदविरोधाच्च। मुद्रिकाषटकधारण भगासनस्थात्मध्यानसुराकुम्भस्थापनतत्स्थदेवतार्चनगूढाचारश्मशानभस्मस्नानप्रणवपूर्वाभिध्यानान्यन्योन्यविरुद्धानि। वेदविरुद्धं चेदं तत्त्वपरिकल्पनमुपासनमाचारश्च। वेदाः खलु परं ब्रह्म नारायणमेव जगन्निमित्तमुपादानं च वदन्ति - \"नारायणः परं ब्रह्म तत्त्वं नारायणः परः नारायणपरो ज्योतिरात्मा नारायणः परः, \"तदैक्षत बहु स्यां प्रजायेयेति, सोऽकामयत बहु स्यां प्रजायेये\"ति, \"तदात्मानं स्वयमकुरुत\"इत्यादयः परब्रह्मभूतपरमपुरुषवेदन मेव च मोक्षसाधनमुपासनं वदन्ति - \"वेदाहमेतं पुरुषं महान्तम् आदित्यवणं तमस्तु पारे। तमेतं विद्वानमृत इह भवति नान्यः पन्था अयनाय विद्यत\" इत्यादिनैकतां गताः सर्वे वेदान्ता। तदितिकर्त्तव्यताभूतं कर्म च वेदविहितवणर्ाश्रमसम्बतन्धयज्ञादिकमेव वदन्ति - \"तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽना शकेन, एतमेव लोकमिच्छन्तः प्रव्राजिनः प्रव्रजन्ति\" इत्यादयः। केवलपरतत्त्वप्रतिपादनपरनारायणानुवाकसिद्धतत्त्वपराः केषुचिदुपासनादिविधिपरेषु वाक्येषु श्रुताः प्रजापतिशिवेन्द्राकाशप्राणादिशब्दा इति \"शास्त्रदृष्ट्या तूपदेशो वामदेवव\" दित्यत्र प्रतिपादितम्। तथा \"एको ह वै नारायण आसीन्न ब्रह्मा नेशान\" इत्यारभ्य \"स एकाकी न रमेते\"ति सृष्टिवाक्योदितं स्त्राष्टारं नारायणमेव समानप्रकरणस्थाः सदेव सोभ्येदमग्र आसीत्\"इत्यादिषु साधारणाः सद्व्रह्मादिशम्दा। प्रतिपादयन्तीति \"जन्माद्यस्य यत\" इत्यत्र प्रतिपादितम्। अतो वेदविरुद्धतत्त्वोपासनानुष्ठानाभिधानात्पशुापतिमतमनादरणीयमेव॥ 35॥\nवेदबाह्यानामनुमानाद्धि केवलनिमित्तेश्वरकल्पना, तथा सति दृष्टानुसारेण कुलालादिवदधिष्ठानं कर्त्तव्यम्। न च कुलालादेमर्ृदाद्यधिष्ठानवत्पशुपतेर्निमिक्षभूतस्य प्रधानाधिष्ठानमुपपद्यते अशरीरत्वात्; सशरीराणामेव हि कुलालादीनामधिष्ठानशक्त्तिर्दृष्टा। न चेश्वरस्य सशरीरत्वमभ्युपगन्तव्यम्, तच्छरीरस्य सावयवस्य नित्यत्वे अनित्यत्वे च \"शास्त्रयोनित्वा\" दित्यत्र दोषस्योक्त्तत्वात्॥ 36॥\nयथा भोक्त्तुर्जीवस्य करणकलेवराद्यधिष्ठानमशरीरस्यैव दृश्यते तद्वन्महेश्वरस्याप्यशरीरस्य च प्रधानाधिष्ठानमुपपद्यत इति चेन्न, भोगादिभ्यः। पुण्यपापरूपकर्मफलभोगार्थठ पुण्यपापरूपादृष्टकारितं हि तदधिष्ठानं तद्वत् पशुपतेरपि पुण्यपापरूपादृष्टवत्तया तत्फलभोगादि सर्वं प्रसज्येत, अतो नाधिष्ठानसम्भवः॥ 37॥\nवा शब्दश्चार्थे। पशुपतेः पुण्यपापरूपादृष्टवत्त्वे जीववदन्तवत्त्वं सृष्ठिसंहाराद्यास्पदत्वमसर्वज्ञता च स्यादित्यनादरणीयत्वे सिद्धेऽपि पशुपतिमतस्य वेदविरुद्दताख्यापनार्तं पत्युरसामञ्जस्यादिति पुनरारम्भः यद्यपि पाशुपतशैव\nयोर्वेदाविरोधिन इव केचन धर्माः प्रतियन्ते, तथाऽपि वेदविरुद्धनिमित्तोपादानभेदकल्पनापरावरतत्वव्यत्ययकल्पनामूलत्वात्सर्वमसमञ्जसमेवेति \"असामञ्जस्यात् \"इत्युक्त्तम्॥ 38॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.2.7 पशुपत्यधिकरणम्\nपशुपतिमतं निःश्रेयसार्थिभिरादरणीयम्, उत नेति संशयः। आदरणीयमिति पूर्वः पक्षः। परमपुरुषार्थसाधनावबोधित्वेन निखिलवस्तुसाक्षात्कारसमर्थपशुपतिप्रणीतत्वात्। राद्धान्तस्तु - अनादिनिधनाविच्छिन्नपाठसंप्रदाय-निरस्तप्रमादादिनिखिलदोषगन्धवेदसिद्ध-परावरतत्त्वव्यत्ययप्रतिपादनात्, निमित्तोपादानभेदाभिधानात्, सुराकुम्भस्थापन-तत्स्थदेवतार्चन-मुद्रिकाषट्कविज्ञान-तद्धारणादि-वेदविरुद्धाचारप्रतिपादनपरत्वाच्च, असामञ्जस्यात् अनादरणीयमिति। सूत्रार्थस्तु - पत्युरसामञ्जस्यात् - \"नैकस्मिन्नसंभवादि\"त्यतो नेत्यवनुर्तते। पत्युः - पशुपतेः, मतम् अनादरणीयम्। कुतः ? वेदविरुद्धतत्त्वाचारावबोधित्वेन असामञ्जस्यात्॥ \nअनुमेयेश्वराभ्युगमने हि प्रधानस्याधिष्ठानमीश्वरस्योच्यते। सशरीरस्यैव कुलालादेरधिष्ठानदर्शनात् अशरीरस्येश्वरस्य प्रधानाधिष्ठानानुपपत्तेश्चासामञ्जस्यम्। सशरीरत्वाभ्युपगमेऽपि तच्छरीरस्य सावयवस्य नित्यत्वेऽनित्यत्वे च दोषः पूर्वोक्त इत्यभिप्रायः॥ क्षेत्रज्ञस्य स्वकरणकलेबराद्यधिष्ठानवदुपपद्यत इति चेत्, न, पुण्यापुण्यरूपकर्मनिमित्तत्वात् क्षेत्रज्ञाधिष्ठानस्य; ईश्वरस्यापि तद्वत्तया तत्फलभोगादिनिखिलतत्स्वभावप्रसक्तेः॥ वाशब्दश्चार्थे। पुण्यापुण्यवत्त्वे त्वन्तवत्त्वं सृष्टिसंहारास्पदत्वमसर्वज्ञता च प्रसज्यत इत्यसमञ्जसमेवेदम्॥ ॥इति पशुपत्यधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.2.7 पशुपत्यधिकरणम्\nनेति वर्तते। पशुपतेर्मतमनादरणीयं वेदविरुद्ध- निमित्तोपादानभेदतद्विरुद्धाचारपरत्वेन असामञ्जस्यात्॥३५॥\nअनुमेयेश्वराभ्युपगमेन हि केवलाधिष्ठातृत्वमुच्यते, तथा सति अशरीरस्य प्रधानाधिष्ठानानुपपत्तेः, सशरीरत्वे तु शरीरोत्पत्त्यनिरूपणात्, सावयवस्य तस्य नित्यत्वे महीमहीधरादीनामपि नित्यत्वाविरोधाच्च॥३६॥\nकरणकळेबराद्यधिष्ठानवदशरीरस्यैवाधिष्ठानमिति चेन्न। पुण्यपापनिमित्तत्वात्तस्य तत्फलभोगादिप्रसक्तेः॥३७॥\nतथा सति क्षेत्रज्ञवत् अन्तवत्त्वमसर्वज्ञता च॥३८॥ इति पशुपत्त्यधिकरणम् ॥ ७ ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.2.7 पशुपत्यधिकरणम्\n॥ पत्युरसामञ्जस्यात् ॥ सङ्गतिमाह - कपिलेति । प्रधानकारणत्वाभ्युपगमसाम्यात्साङ्खयनिरासानन्तरभावित्वे\nपाशुपतनिरासस्य प्राप्तेऽपि सौगतार्हतमतनिरासानन्तरं तत्प्रतिक्षेपस्तस्यात्यन्तवेदवाह्यत्वज्ञापानाय कृत।, पशुपतिमतं निश्रेधस्तदानीमुपादेयता, यदा तु विरोधस्तदाऽनुपादेयता, तत्त्वविपर्ययमाह - निमित्तेति । अनुष्ठानपर्यायमाह - तथेति । तत्रेदमुच्यत इति - व्याधातमाह - मुद्रिकेति । एकतन्त्रोक्त्तार्थस्तन्त्रान्तरेण दूषित इत्यन्योन्यव्याघातादुपहतं न केवलं वेदविरोधादित्यर्थः । मुद्रिकाषट्कधारणादयो बहुषु तन्त्रेषूक्त्ताः क्रमेण परिगणिताः न त्वेकत्र । वैदिकपक्षस्य तद्वैषम्यमाह - वेदाः स्वल्विति । एकतागताः सर्वशाखाप्रत्ययनयादिति भावः । सह्रह्मात्मशम्मुशिवादिशब्दनिर्वाहार्थमाह- केवलपरेति । नारायणानुवाकानुगुणमुपनिषदन्तरार्थः कथं निर्णेय इत्यत्राह - केवलेति । यथा \"जुह्वा जुहोति\" इति वाक्यस्य होमसाधनत्वमात्रपरत्वेन द्रव्यविशेषनिर्णये न तात्पर्यं \"यस्य पर्णमयी जुहू\" इत्येतद्वायस्य द्रव्यविशेषनिर्णयपरत्वेन तदनुगुणार्थत्वं \"जुह्वा जुहोति\"इति वाक्यस्य भवति, तथा \"शम्भुराकाण्मध्ये ध्येय\" इत्यादीनां वाक्यानामुपासनविधिपरत्वान्नोपास्यविशेषनिर्णयपरत्वम्; नारायणानुवाकस्य तु उपासनविध्याद्यन्यपरत्वाभावादुपास्यविशेषनिर्णयैकपरत्वमस्ति, अतस्तदनुगुणार्थत्वं \"शम्भुराकाशे\"त्यादिवाक्यानामभ्युपगन्तव्यमित्यर्थः । कारणवाक्येषु देवतान्तरप्रतीतिरस्तीत्यत्राह - एको ह वा इति । सख्गह्मात्मशब्देषु पूर्वपूर्वे उटरोत्तरशब्दं प्रति सामान्यशब्दाः, एवं पूर्वपूर्वं प्रत्युत्तरोत्तरशब्दा विशेषशब्दाः, एवं नारायणशब्दं\nप्रति शम्भुशिवादयःसामान्यशब्दाः, \"शम्भुःखयम्भूर्द्गुहिणः, सुश्रेयसं शिवं भद्रं, विश्वाक्षं विश्वशम्भुवं, शाश्वतं शिवमच्युतं, शिवः शिवानामशिवोऽशिवानाम्\" इत्यादिष्वनेकार्थेषु प्रयोगदर्शनात्, नारायणशब्दस्य तथाऽर्थान्तरे प्रयोगाभावाच्च, तस्मात् \"पशुना यजेत, \"छागो वा मन्त्रवर्णा\"दिति न्यायात्सामान्यशब्दानां विशेषपर्यवसानात् ब्रह्मादिसामान्यशब्दानां नारायणविशेषपर्यवसायित्वं युक्त्तमित्यर्थः । जन्माद्यस्य यत इत्यत्र प्रतिपादितमिति - \"यतो वा इमानि\" इत्यादिवाक्ये अस्यार्थस्याभिप्रेतत्वात् सूत्रकारेणापि तथाऽभिप्रेतमित्यर्थः, जन्मादिसूत्रभाष्येण परस्मात्पुंस धत्यन्तेनायमर्थः सूचितः ॥35॥\n॥ अधिष्ठानानुपपत्तेश्च ॥ पौरुषेयवाक्यस्य प्रमाणमूलत्वे वुमुत्सिते सत्यतीन्द्रियार्थे श्रुतिमूलत्वमनुमानमूलत्वं वा सम्भवेत्, तत्र श्रुतिमूलत्वं श्रुतिविरुद्धपरावरतत्त्वप्रतिपादनदर्शनादपास्तमित्यनुमानमूलत्वनिरासपरं सूत्रत्रयम् शास्त्रयोन्यधिकरण एवाभिप्रेतानां एवाभिप्रेतानां दूषणानामत्राप्यपेक्षितत्वात् कण्ठोक्त्तिः कृताः, तेषां वक्ष्यमाणत्वबुद्धया शास्त्रयोन्यधिकरणे कण्ठोक्तयभावः । वक्ष्यमाणदूषणस्य स्वास्पर्शित्वायाह - वेदबाह्यानामिति ।\n॥ करणवच्चेन्न भोगादिभ्यः ॥ किं शरीरत्वेन जगदधितिष्ठति? उत तद्वयतिरिक्त्तत्वेन? । शरीरत्वेन चेत् - भोगादिप्रसंगः, नो चेत् शरीरान्तरसापेक्षत्वं स्यादित्यर्थः । शरीरनिरपेक्षाधिष्ठानं शरीरे दृष्टमिति चेन्न - शरीरत्वप्रयुक्त्तं तदित्युक्त्तं भवति तदा जगतः शरीरत्वे भोगादिप्रसङ्ग इति, अयमशरीरत्वाभ्युपगमेन परिहातः, अशरीरत्वानभ्युपगमेन परिहार आगमप्रामाण्ये उक्त्तः - \"शरीरमपि सशरीरेणैवाधिष्ठीयते शरीरं ह्यन्याधिष्ठाने करणमूतं स्वाधिष्ठाने करणं कर्म च यथा दीपोऽन्यप्रकाशहेतुः स्वप्रकाशे स्वयमेव हेतुः, न दीपान्तरसापेक्षः यथा च मनोयुगपदनेकज्ञानानुत्पत्तिलिङ्गेनानुमीयमानं स्वानुमाने करणभूतंकर्म च तथा\" इति । एवं स्वपरनिर्वाहकत्वेन परिहारः ॥37॥\n॥ अन्तवत्त्वमसर्वज्ञता वा ॥ वेदाविरोधिन इवेत्यत्र इवशब्दो विप्रलम्भकत्वद्योतकः । ननु वेदविरुद्धत्वख्यापनार्थत्वमधिकरणस्यायुक्त्तं तान्त्रिकग्रन्थैरेवार्थविरोधप्रतीतेः, विरोधे प्रतिपन्ने विरोधाधिकरणन्यायाद् वेदविरुद्धस्याप्यप्रामाण्यसिद्धश्रास्याधिकरणस्य कृतकरत्वप्रसङ्गः, नैवं - विरोधस्यापातप्रतिपन्नत्वबुद्धया न्यायेनाविरोधे निनीषितेऽपि तस्यातिविरुद्धेषु कर्मसुप्रतियगानेषु तत्स्वारस्यभञ्जकेश्रुत्यन्तरे चानुपलभ्यमाने कथं वाधविकल्पसमुच्चयसङ्कोचैः प्रत्यक्षश्रुतयो नेतुं शक्यन्त इति प्रतिपादनार्थत्वादस्य । ननु स्मृत्यृापि श्रुतिसङ्कोचो दृश्यते \"नहिास्या\"दिति निषेधो हि श्राद्धकल्पस्थमांसविधानेन सङ्कुचति, नैवम् - मांसेनापि श्राद्धं\nकर्त्तव्यमित्यवश्यं श्राद्धकर्त्तव्यताविवादरूपत्वात्तादृशवचनानाम्, अत एव हि तथाऽननुष्ठानम् । यद्वा बह्वर्थविरोथः प्रधानप्रतिपाद्यविरोधो वा यासु न विद्येते ताः स्मृतयः श्रुतिं सङ्कोचयन्ति, न तु वेदविरोधबहुलाः प्रधानार्थविरुद्धाश्च, विरोधब्रहुल्यं तत्र तत्र द्रष्टव्यं दर्शितप्रायं ु, यद्यपीत्यविरोधमाशङ्कय प्रधानप्रतिपाद्यविरोधं भाष्यकार एवाह - तथापीति । न चाकाशप्राणेन्द्रियादिशब्दानामिव तन्त्रस्याशिवादिशब्दानां परमात्मपरताश्रयणेन परावरतत्त्वव्यत्यासः परिहर्तुं शक्यते, प्रतर्दनविद्यादिषु नारायणादिशब्दवाच्यस्य परतत्त्वस्येन्द्रादिशब्दवाच्यापेक्षयाऽपकृष्टत्वेन व्यपदेशाभावात्, इन्द्रादिशब्दानामिन्द्राद्यर्थद्वारा\nकारणतत्तदन्तर्यामिभूतपरमात्मपरत्वाश्रयणं न पूर्वापरवाक्यश्रुत्यन्तरविरुद्धम्, न हीन्द्रम्य नारायणात्परत्वं क्कचिच्छ्रुतम्, पाशुपतादिषु परत्वेनोक्त्तं रुद्रं प्रत्यवरत्वेनोक्त्तस्य तत्त्यस्य कारणत्वान्तर्यामित्वव्याघातात् रुद्रशिवादिशब्दानां नारायणपरत्वेन निर्वाहोऽनुपपन्नः, वेदान्तवाक्येषु द्व्रैताद्वैतयोरेव हि व्याख्यातृणां विप्रतिपत्तिः, नारायणस्य ब्रह्मशिवादीनां च द्वैतं वा अद्वैं भवतु, सर्वथाऽपि नारायणत्यापरत्वं तस्मात्कस्यचित् तत्त्वस्य परत्वं माषप्रत्वं च श्रुतिविरुद्धमिति सर्वाविकूतम्, परमपुरुषादन्यस्य परत्वेनोपासनं च माक्षहेतुरिति श्रुतिविरुद्धम्, \"नान्यः पन्था\" इति परमपुरुषादन्यस्य मोक्षप्रदत्वनिषेधात् । ननु मोक्षप्रदजगत्कारणविषयास्तन्त्रेषु सिवादिशब्दाः वस्तुमात्रविषयाः स्युः, भगवद्विषया वा, कार्य्यविषया नारायणादिशब्दा भगवतोऽर्थान्तरपराः स्युः, अतो न विरोध इति चेन्न - अतिप्रसङ्गात्, सर्वशब्दानाममुख्यार्थपरतया विरोधशमने सुगतागमादयोऽपि चित्तस्याविच्छेदपरः नित्यज्ञानरूप आत्मेत्यर्थः । वेदा न प्रमाणमिति - उक्त्तप्रमाणविलक्षणा इत्यर्थः, तेषां पौरुषेयत्वं च पुरुषैरधीतत्वम्,अर्थान्तराणि तु व्याख्यातृबुद्धिदोषमूलानि न तु सुगताभिमतानीति किमिति न व्याख्यायते, अतोऽनुष्ठानविरोधः तत्त्वविरोधश्च दुष्परिहरः । ननु कथं मोहनार्थत्वं पाशुपतस्य, उक्त्तं हि भगवत्प्रणीते तत्प्रतिपादकतया सात्त्विके श्रीमति वाराहे पुराणे पाशुपततन्त्रस्यानुग्रहमूलत्वेन वेदानुगुण्याच्च स्वर्गापवर्गाथत्वम्, रुद्ररूपस्य भगवतस्तदुक्त्तमार्गेण पूजनीवत्वम्, तन्त्रान्दराणां विप्रलिष्सामूलत्वेन नरकफलत्वं च, तत्र यथा महेश्वरवचः \"एवमभ्यर्थितस्तैस्तु पुराऽहं द्विजसत्तमः, वेदक्रियासमायुक्त्तां कृतवानस्मि संहिताम् ॥ निश्वासाख्यां ततस्तस्यां लीना वाभ्रव्यशाण्डिलाः । अल्पापरादा इत्येव शेषा वैडालिका भवन् ॥ मयैव मोहितास्ते हि भविषेयज्जानता द्विजाः । इति, तत्र - \"निश्वाससंहितायां हि लक्षमात्राप्रमाणतः । सैव पाशुपती दीक्षा योगः पाशुपतश्च सः ॥ एतस्माद्वेदमार्गाद्धि यदन्यदिह जायते । तच्छूद्रकर्म विज्ञेयं रौद्रं शेैचविवर्जितम् । ये रुद्रमुपजीवन्ति कलौ\nवैडालिकानराः । उच्छिष्टरुद्रास्ते ज्ञेया नाहं तेषु व्यवस्थितः, इति, तथा - \"तेषां गौतमशापाद्भिविष्यन्त्यन्वये द्विजा\" इति प्रकम्य \"तेषां मध्ये सदाचारा ये ते मच्छासने रताः । ते स्वर्गमपवर्गं च यान्त्येव खलु निश्चयः । वैडालिकाये यास्यन्ति मम सन्ततिदूषकाः । प्राग्गौतमाग्निनिर्दग्धाः पुनर्मद्वचना द्विजाः । नरकं तु गमियन्ति नात्र कार्या विचारणा\" इति, तत्राष्टषष्टितमे - विष्णुरूपेण याज्योऽहं सर्वदेवैर्द्विजोत्तम । सात्त्विकी सा सामाख्याता वृत्तिर्मे मुनिपुङ्गव । जटामुकुटाधारी च नागभूतैः समावृतः । सिद्धान्तनयमार्गस्थैरहं रुद्रेति पूजितः । राजसी मे तु तां वृत्तिं जानीहि द्विजसत्तम\" इति; सिद्धान्तनयमार्गशब्दश्च पाशुपतविषयः न तु शैवादितन्त्रान्तरविषयः । \"तथाऽर्हदवृद्धभिक्षूणां वैडालब्रतिकैरहम् । तमोऽतिरिक्त्तैर्यप्टव्यस्तांस्तमस्येव पातये\" इत्यनन्तरं ग्रन्थे वैडालव्रतिकशब्देन तन्थान्तरनिष्ठानां राजसेभ्यः सिद्धान्तनयगार्गस्थेम्यस्तामसतया पृथगुक्त्तेः, न च वैडालिव्रतिकशब्दो बौद्धादिविषयः, अस्मिन्नेव ग्रन्थे ततः प्रथगुक्त्तेः; न चेतरदुष्टाशयमात्रविषयः \"वैडालिका ये यास्यन्ति मम सन्ततिपूषका\" इति रुद्रसम्बन्धित्वावगमात्, न च पाशुपतविषयः \"सैव पाशुपती दीक्षा योगः पाशुपतश्च सः । एतस्माद्वेदमार्गाद्धि यदन्यदिह जायते । तच्छूद्रकमर् विज्ञेयं रौद्रं शौचविवर्जितम् । ये\nरुद्रअमुपजीवन्ति कलौ वैडालिका नरा\" इति पाशुपतिनिष्ठेभ्य पृथग्व्यपदेशात्, अतः पाशुपतेतरतन्त्रनिष्ठानां वैडालिकशब्दोक्त्ततया परिशेषात्तामसेभ्यस्तत्रान्तरेभ्यः सिद्धान्तनयमार्गस्य राजसत्वरूपव्रधर्म्ययोगाच्च सिद्धान्तनयशब्दः पाशुपतविषयः । रौद्रत्वे तुल्ये संति वैडालिकेभ्यः पूर्वनिर्दिष्टतया स्थानप्रमाणाच्च सिद्धान्तनयशब्दः पाशुपतविषयः \"सैव पाशुपति दीक्षा योगः पाशुपतश्च स\" इत्युकत्वा \"ये रुद्रमुपजीवन्ति कलौ वैडालिका नरा\" इत्यत्र वैडालिकेभ्यः पूर्वमेव हि पाशुपतमार्गः कीर्त्यते । तथा \"वेदक्रियासमायुक्त्तां कृतवानस्मि संहिताम् । निश्वासाख्यां ततस्तस्यां लीना वाभ्रव्यशाण्डिलाः । अल्पापराधा इत्येव शेषा वैडालिका भवन्\" इत्यत्रापि वैडालिकेभ्यः पूर्वमेव हि निश्वासाख्या पाशुपतीदक्षा संहिता व्यपदिश्यत; निश्वासाख्यायाः पाशुपतगोचरत्वं तत्रैव स्पष्टम् \"निश्वाससंहितायां हि लक्षमात्राप्रमाणतः । सैव पाशुपती दीक्षा\" इति; अतः पृथग्व्यपदेशात् तन्त्रान्तरेभ्यो वैधर्म्यात् स्थानप्रमाणाच्च सिद्धान्तनयशब्दः पाशुपतविषयः; अतः पाशुपतमार्गस्तमःपतनहेतुभ्यस्तन्त्रान्तरेभ्यो विलक्षणो भगवत्तोषकरः स्वर्गापवर्गहेतुश्चावगम्यते, अतोऽनुग्रहमूलत्ववेदानसारित्वभगवत्प्रीणनत्वस्वर्गापवर्गार्थत्वात्तामससंमोहनार्थदुर्गतिनिमित्ततामसतन्त्रान्तरेभ्यो विलक्षणस्य पाशुपतस्य कथमवैदिकत्वमिति नैवं - तन्त्रान्तरेभ्यो विवक्षितस्य वैषम्यस्याल्पतरत्वात् पाशुपतस्य त्रयीबाह्याधिकारत्वमोहनार्थत्वतमोमिश्ररजोमूलत्वैस्तन्निष्ठानां भगवच्छासनपराङ्मुखत्वोक्त्तया च पञ्चरात्रस्येव वेदतुल्यप्रामाण्यप्रतिपादनपरत्वं हि नात्रावगम्यते, तथा ह्यष्टषष्टितमे - \"पौतुयं सूक्त्तमास्थाय ये यजन्ति द्विजास्तु माम् । संहिताजपमारथाय ये मां प्राष्स्यन्ति ब्राह्मणाः ॥ अलाभे वेदमन्त्राणां पञ्चरात्रोदितेन हि । मार्गेण मां प्रपद्यन्ते ते मां प्राषेस्यन्ति मानवाः ॥ ब्राह्मणक्षत्रियविशां पञ्चरात्रं विधीयते । शूद्रादीनां न तच्छ्रोत्रपदवीमुपयास्यति । एवं मयोक्त्तं विप्रेन्द्र! पुरा कल्पे पुरतनम् ः पञ्चतात्रं सहस्त्राणां यदि कश्चिद् ग्रहीष्यति ॥ कर्मक्षये च मां कश्चिद्यदि भक्त्तो भविष्यति । तस्य वेदाः पञ्चरात्रं नित्यं हृदि वासिष्यति ॥ वेदेन पञ्चरात्रेण भक्त्तया यज्ञेन च द्विजाः । प्राप्योऽहं नान्यथा\nप्राप्यो वर्षलक्षैरपि द्विजा\" इति पञ्चरात्रस्य वेदतुल्यविकल्पभाक्त्वानुगुणं प्रामाण्यमभिहितम्, तथा पाशुपतनिष्ठानां तन्त्रान्तरनिष्ठानामिव भगवच्छासनपराङ्मुखत्वं तामसयुगानुवर्तितत्वं च तत्रोक्त्तम् \"इतरे राजवैर्भावैस्तमसैश्च समावृताः । भविष्यन्ति द्विजश्रेष्ठ ! मच्छासनपराङ्मुखाः । कृतं त्रेता द्वापरश्च युगानि त्रीणि नारद ! । सत्त्वस्था मां समेष्टन्ति कलौ रजस्तमेऽधिकाः\" इति राजसैर्भावैरिति भावशब्दश्चेष्टापरः राजसी वृत्तिर्विवक्षिता, सा च पाशुपती राजसी मे तु तेह वृत्तिं जानीहीति सिद्धान्तनयमार्गवृत्तोर्हि राजसत्वं पूर्वमुक्त्तम्, सिद्धान्तनयशप्दस्य पाशुपतगोचरत्वं पृथग्व्यपदेशवैधर्म्यस्थानप्रमाणैः पूर्वमेवोपपादितम्, तामसैर्भावैरिति भावशब्देन रौद्रान्तसौगतादिवृत्तय उच्यन्ते; तथार्हद्वुद्धभिक्षूणां वैडालिव्रतिकैरहम् । तमोऽतिरिक्त्तैर्यष्टव्य इति ह्युक्त्तम्, भिक्षूणामिति तृतीयायर्े षष्ठी, यष्टव्य इति यजमानरूपतोक्त्तिस्तदभिप्रायेण, अन्यथा तांस्तमस्येव पातय इति विरोधात्, अहं यष्टव्य इत्युक्त्तिवर्स्तुतः सर्वस्य स्वात्मकत्वात् न तु तदभिप्रायेण, तामसशास्त्रे जगतो भगवदात्मकत्वानभ्युपगमात्, एवं राजसत्वतामसत्वयोः क्रमस्य च प्रत्यभिङानात्, अनेन तामसतन्त्रान्तरनिष्ठानामिव राजसपाशुपरनिष्ठानां च भगवच्छासनातिलङिकघत्वमुच्यते । तथा च \"ये वेदमार्गनिर्मुक्त्तास्तेषां मोहार्थमेव च । जयसिद्धान्तसंज्ञं हि मया शास्त्रं तु दर्शितम् ॥ पाशोऽयं पशुभावस्तु स यदा पतितो भवेत् । तदा पाशुपतं शास्त्रं जायते वेदसंज्ञित\"मिति नयसिद्धान्तसंज्ञस्य पाशुपतस्य मोहनाय प्रवर्तितत्वं वेदानधिकारिणां तत्रैव वेदबुध्द्या मोहितत्वं चोक्त्तम्, तथा राजसस्य पाशुपतस्य तामसानामितरतन्त्राणां चासात्त्विकत्वम् अविशिष्टं प्रतीयते, राजसी वृत्तिं तमोऽतिरिक्त्तैरिति ह्युक्त्तम्, राजसीमित्यनेन तमोमिश्ररजोमूललत्वं विवक्षितं रजःप्राचुर्यात् पाशुपतस्य राजसत्वनिर्देशः; तथा द्विसप्ततितमे \"यत्सत्त्वं स हरिर्देवो यो हरिस्तत्परं पदम् । ये सत्त्वरजसी सोऽपि ब्रह्मणः कामसम्भवः । यो ब्रह्मा सैव वेदस्तु यो वेदः स कतुर्बुधाः ।\nयद्रजस्तमसोपेतं सोऽहं नास्त्यत्र संशयः । सत्त्वं रजस्तगश्चैव त्रितयं चैतदुच्यते । सत्त्वेन मुच्यते जन्तुः सत्त्वं नारायणात्मकम् । रजसा सत्त्वयुक्त्तेन भेवेच्छ्रीमान् यशोऽधिकः । तच्च पैतामहं वृतं सर्वशास्त्रेषु पठद्यते । यद्वेदबाह्यं कर्म स्यान्मामुद्दिश्योपसेव्यते । तद्रौद्रमिति विख्यातं कनिष्ठगतिदं नृणाम् ॥ तद्वै पाशुपतत्राम कनिष्ठं मोहनं नृणाम् इति च पाठः । यद्धीनं राजसाकर्म केवलं तामसं तु यत् । तद्दुर्गतिप्रदं नृणामिह लोके परत्र च\" इति सात्विकराजसमपैतामहं वृत्तमुक्त्तम् केवलं तामसं दुर्गतिप्रदमुक्त्तम्, तच्च बौद्धार्हतवैडालिकवृत्तं वैडालिकव्रतिकैस्तमोऽतिरिक्त्तैरिति ह्युक्त्तम् तदुभयातिरिक्त्तमध्यमश्लोकोक्त्तं कर्म राजसतामंसमित्यवगम्यते केवलतामसमित्युत्तरत्र विशेषितत्वाथ, यद्रजस्तमसोऽपेतं सोऽहमित्युक्त्तत्वाच्च तमोमिश्ररजोमयत्वमवगम्यते । ननु च यद्वेदवाह्यमिति श्लोकः वैडालिकविषयः, यद्धीनमिति बौद्धार्हतविषयं नैवं - बौद्धार्हतवैडालिकानामेककोटिनिविष्टतयोक्त्तत्वात्पऽथक्त्तरणस्य अनुचितत्वात्, तमःपतनं तेषां तुल्यमवगतम्, \"तथाऽर्हद्बुद्धभिक्षूणां वैडालव्रतिपैरहम् तमोऽतिरिक्त्तैर्यष्टव्यस्तास्तमस्येव पातय\" इति, अत इहान्तिमश्लोके दुर्गतिरुच्यमाना बौद्धार्हतवैडालिकानां समाना भवितुमर्हति, अतो मध्यमगतश्लोकः पाशुपतविषयः, यद्वैपाशुपतं नामेति पाठे पाशुपतविषयत्वं सिद्धम्, ततश्च तस्य रजो\nमिश्रतमोमूललत्वं सात्त्विकराजसप्रबन्धात् कनिष्ठत्वं च स्थितम्, वेदबरह्यत्वं च स्थितं मोहनाय प्रवृत्तत्वं च तत्रोक्त्तं पाशुपतस्य,यथा द्विसप्ततितमे - \" मां विष्णोर्व्यतिरिक्त्तं ये ब्रह्माणं च द्विजोत्तमाः । यजन्ति पापकर्माणस्ते यान्ति नरकं नराः ॥ ये वेदमार्गनिर्मुक्त्तांस्तेषां मोहार्थमेव च । नयसिद्धान्तसञ्ज्ञं हि मया शास्त्रं तु दर्शितम् । पाशोऽयं पशुभावस्तु स यदा पतितिो भवेत् । तदा पाशुपतं शास्त्रं जायते वेदसंज्ञित,मिति । न च नयसिद्धान्तमार्गो न पाशुपतः, किन्तु वैठरिूकणब्दवाच्यशैवादिमार्ग इति वाच्यम् । अष्टषाष्टितमे वैडालिकव्यतिरेकेण नयसिद्धान्तयार्गस्योक्त्तत्वात्, तत्र हि सिद्धान्तनयर्मास्य राजसत्वेन वैडालिकमार्गस्य तामसत्वेन च भेदो दर्शितः । किञ्च तत्र रुद्रवचः \"देवदेव जनः सर्वो मुक्त्तिर्मागव्यवस्थितः । कथं सृष्टिः प्रभविता नरकेषु च को वसेत् ॥एवमुक्त्तस्ततो देवैर्मामुवाच जनार्दनः । युगानि त्रीणि सहसा मामुपैप्यन्ति मानवाः ॥ अन्त्ये युगे प्रविरला भविषेयन्ति मदाश्रयाः । एष मोहं सृजाम्याशु यो जनं मोहयिष्यति ॥ त्वं रुद्र महावाहो मोहशास्त्राणि कारय । अल्पायासं दर्शयित्वा फलं दीर्घं प्रदर्शय ॥ कुहकानीन्ध्रजालानि विरुद्धाचरणानि च । दर्शयित्वा जनं सवर्ं मोहयाशु सहेश्वर ॥ एवमुक्त्तस्तदा तेन देवेन परमेष्ठिना । आत्मा तु गोपितः तद्यः प्रकाशोऽहं कृतस्ततः ॥ तस्मादारभ्यः कालात्तु मत्प्रणीतेषु सत्तम । शास्त्रेष्वभिरतो लोको बाहुल्येन न वेद तम्\" इति, मोहनार्थत्वमसात्त्विकयुगप्रवृत्तत्वं तदा भगवतस्तिरोधानं रुद्रस्य प्रकाशितत्वं चोक्त्तम् । पाशुपते च भगवत्प्रकाशनाभावात् तस्याप्युक्त्तलक्षणमोहनार्थग्रन्थान्तर्भावस्सिद्धः, सिद्धान्तनयसञ्ज्ञस्य मोहनार्थत्वोक्त्तेः तस्य च तन्त्रान्तरव्यतिरेकस्योपपादिररया पाशुपतत्वसिद्धेश्च; तथा गौतमशापोप्हतत्रयीब्राह्यजनाधिकारत्वं च पाशुपतस्य तन्त्रान्तराणामप्यविशेषेण प्रतीयते, यथा त्रिसप्ततितमे - \"मोहनार्थं तु लाकानां त्वया शास्त्रं पृथक् कृतम् । तत् कदा हेतुना केन कृतं देव ! वदस्व नः\" इति पृष्टे - दुर्मिक्षाद् गोतमेन रक्षितैरननुमतैर्जिगमिषुभिर्मुनिभिर्गौतमातिसन्धानमुक्त्ताऽभिहितम् \"एवसुक्त्तस्तदा तैस्तु गौतमः किमिदं त्विति । गोवध्याकारणं मुह्यंस्तावत्पश्यति योगवित् ॥ ऋषीणां भायया सर्वमिदं जातं विचिन्त्य वै ॥ शशाप तांस्तदा भस्ममिथ्याभूतपरांस्तथा ॥ भविष्यथ त्रयीबाहह्या वेदकर्मबहिष्कृताः । तच्छुत्वा कूरवचनं गौतमस्य महामुनेः । ऊचुस्सप्तर्वयो मैवं सर्वकालं द्विजोत्तमाः ॥ भवन्तु किन्तु ते वाक्यममोधं नात्र संशयः । त्वद्वाक्यवहिनिर्दग्धाः सदा कलियुगे द्विजाः ॥ भविष्यन्ति क्रियाहीनाः सर्ववेदबहिष्कृता\" इति गौतमशापम्, तल्लवुकरणाय कलौ जन्म, तदनुग्रहाय तद्गोत्रप्रवर्त्तकै ः सप्तर्षिभिमर्हेश्वरस्यभ्यर्थनं चोक्त्तृा\"एवमभ्यर्थितरूप्रस्तु पुराऽहं द्विजसत्तमाः ।\nवेदक्रियां समायुक्त्तां कृतवानस्मि संहिताम् ॥ निश्वासाख्यां ततस्तस्यां लीना वाभ्रव्यशाण्डिलाः । अल्पापराधा इत्येव शेषा वैलालिका भवन् ॥ मथैव मोहितास्ते तु भविष्यज्जानताद्विजाः । तत्र निश्वाससंहिताया हि लक्षमात्राप्रमाणतः ॥ सैव पाशुपती दीक्षा योगः पाशुपतश्च सः । एतस्माद्वेदमार्गाद्वि यदनय\"दित्यादि, तेषां गौतमशापाद्धीत्यादि चोक्त्तम् । तत्यापराधतारतम्ये\nऽपि शापोपहतत्रयीबाह्याधिकारित्वं पाशुपतस्य तन्त्रान्तराणां चाविशिष्टम् । नन्वेवं तर्हि पाशुपतस्य वेदक्रियासमायुक्त्तत्वस्वर्गापवर्गप्राप्तिहेतुत्वं कथं घटते - उच्यते, त्रयीबाह्याधिकारत्वस्य व्यवस्थितत्वादल्पापराधत्वाच्च वाभ्रव्यादीनां साक्षादेव वैदिककर्मान्वयेइत्यन्तत्रयीविरुद्धाचारान्वये नानुपपन्ने सति वेदार्थव्यामिश्रावैदिकार्थपरतया नातिविरुद्धं पाशुपततन्त्रं प्रणीतसित्येतावता वैषम्यमिति वेदक्रियासमायुक्त्तामिति निर्देशो हि वैदिकावैदिकार्यसङ्गरमवगमयति । ननु कथं तर्हि मोनार्थत्वम्- उच्यते, मुनिभिरभ्यर्थितेन त्रयीबाह्यतानिमित्तशापाविरोधतस्त्रातुकामेन महेश्वरेणार्थवशिरोऽभिहितं स्वोपासनतदङ्गभूतभस्मधारणादिपरं तन्त्रं प्रणीतम्, अर्थवशिरश्च प्रतर्दनविद्यान्यायात् परमात्मात्मकरुद्रोपासनपरमिति स्थितम्, तथा सति विपुलापराधानां तत्र श्रद्धायां सत्यामपि वेदरहस्याप्रकाशनार्थं पाशुपते रुद्रेण स्वस्य नारायणात्मकत्वं नाभिहितम्, अपि त्वर्थवादरूपेणास्य प्रकर्ष एवोक्त्तः; वाभ्रव्यादयस्तु शापवशादव्यधानेन श्रुतिसिद्धभगवदुपासना अपि स्वल्पापराधितया वेदविरुद्धोक्त्तिमर्थवादं ज्ञात्वाऽर्थवशिराऽभिमाग्रयनुरोधेन पाशुपतावगतं रुद्रं नारायणात्मकमुपास्य निस्तीर्णाः । अन्ये तु पापप्राचुर्यार्थवशिरोहृदयानभिज्ञतया भगवदात्मकत्वं रुद्रस्याजानन्तः पाशुपतानुप्रविष्टा अपि सम्यग्ज्ञानाभावात्तमसि भ्राम्यन्तीति तन्मोहनफलकत्वात्तेषां मोहार्थमेव चेतिे महेश्वरवचनं घटते । अत एव हि तत्रोच्यते स्पष्टतरं- \"मां विष्णोर्व्यत्तिरिक्त्तं ये ब्रह्मणं च द्विजोत्तमाः । यजन्ते पापकर्माणस्ते यान्ति नरकं नराः ॥ ये वेदमार्गनिमुृक्त्तास्तेषां मोहार्थमेव च । नयसिद्धान्तसञ्चलं हि गया शास्त्रं तु दर्शितः\"मिति च । नयसिद्धान्तशब्दश्च निश्वासाख्यापाशुपततन्त्रविषय इति दर्शितम् । एवमधिकारिभेदेन भ्रान्त्यभ्रान्तिजनाभिसन्धिमता तदर्थं पुष्कलोपदेशमकुर्वता महेश्वरेण प्रणीतत्वात्पाशुपतस्य मोहफलकत्वमनुग्रहनिबन्धनतया तन्त्रान्तरवैषम्यं च युक्त्तम् ॥ * ॥ इतरे त्रयोऽप्यस्याधिकरणस्य पाशुपतपरीक्षार्थत्वमभ्युपगच्छन्तो निमित्तमात्रेश्वरपक्षनिराकरणपरत्वं वर्णयन्ति, तेषु परानपरांश्च प्रतिबूमः निमित्तमात्रेश्वरपक्षं निराचिकीर्षता न केवलमनुमानमेव किन्तु तन्मूलभूत आगमोऽपि निराकार्य्यः, तत्प्रामाण्ये जीवति तस्य निरासायोगात्, एवं द्वयोरपि व्युदसनीयत्वे सत्यनुमानं शास्त्रोपक्रम एव निरसनीयं तन्निरासेन विना शास्त्रारम्भानुपपत्तेः, निमित्तमात्रेश्वरविषयागमो योगस्मृतिः पाशुपतागमश्च, तत्र \"एतेनयोगः प्रत्युक्त्त\" इत्यत्र योगस्मृतशः प्रत्युक्त्तत्वात्पाशुापतनिरास एव परिशेषादत्र क्रियत इत्यभ्युपगन्तव्यम् । एवं च सति शास्त्रोपकमेऽनुमानं निरस्तं न वा? न चेदपेक्षिताकरणं स्यात् । तत्र कृतं चेत् इहानपेक्षितकरणं स्यात्; अत्रैव कृतं निमित्तेश्वरानुमाननिरसनं तत्रोपजीव्यमिति चेत्तर्हि निमित्तमात्रेश्वरागमप्रीक्षेपस्य क्कचिदप्यकृतत्वात् पुनश्चापेक्षिताकरणं स्यात्, निमित्तमात्रेश्वरागमस्य श्रुतिविरुद्धत्वाद्विरोधाधिकरणन्यायेन तत्प्रतिक्षेपसिद्धिरिति चेतर्हि पञ्चतात्रस्यापरीक्ष्यत्वं स्यात्, तत्रापि भवद्भिर्विरुद्धतयाऽभिमतांशस्य विरोधनयेनैव प्रतिक्षिप्तत्वात्, ततश्चोत्पत्यसम्भवादित्यादिसूत्रचतुष्टयवैयर्थ्यं स्यात् । तत्र विरोधसम्भवस्याविरोधनिर्वहणाशक्यतायाश्च ज्ञापनार्थं तन्निरूपणमिति चेतर्हि तदर्थमेव पाशुपतमपि परीक्ष्य\nमिति तदकरणे अनपेक्षिताकरणमेव स्यात्; यद्युच्येत पाशुपततन्त्रेऽप्यचाराशे वेदविरोधस्य स्फुटतरत्वात् सौगतमतादेरिव निराकरणं तुल्यन्यायतया सिद्धमिति तत्रांशे निमित्तेश्वरवादमात्रमनुमानमूलमिति तन्निरासेन पाशुपतनिरसनमेव फलतः कृतमिति नापेक्षिताकरणप्रसङ्ग इति, अस्त्वेवम् तथाऽपि तत्र वेदप्रमाण्याद्यभ्युगमेन सौगतादिवैलक्षण्यात्तत्र कार्यकारणतत्त्वविपर्यासस्यानुमाननिरसननिरस्तत्त्वायोगात्तन्निरासार्थमाचारांशे चोत्सर्गापवादाधिकारिविशेषादिना विषयव्यवस्थादिशङ्कापरिहारार्थं विरोदाधिकरणन्यायः स्थापनीय एव, तच्चानुमाननिरासमात्रान्न सिध्यति तत्त्वानुष्ठानविर्पययस्यानुमानमूलत्वाभावात्, अतोऽस्मन्मते ऽधिकरणस्य प्रयोजनवत्तरत्वं शास्त्रारम्भोपयोगिनोऽनुमाननिरासस्य स्थानपातित्वं चेति वैषम्यम् । ननु यादवप्रकाशमते त्वस्याधिकरणस्यानुमानमात्रनिरांसपरत्वेन पाशुापतव्युदासफलकत्वाभावेऽपि नापेक्षिताकरणप्रसङ्गः, चतुर्णामपि साङ्खययोगपाशुपतपञ्चरात्राणां परीक्षार्थमुत्तराधिकरणमिति व्याख्यातत्वादिति चेन्न \"उत्पत्त्यसम्भवा\"दित्यादिसूत्राणां वक्ष्यमाणप्रकारेण चतुष्टयपरीक्षार्थत्वानुपपत्तेः । ननु भवम्मतेऽप्यनुमानं पूर्वमेव निरस्तं चेत् - \"अधिष्ठानानुपपत्ते\"रित्यादिसूत्रत्रयप्र्रणयनमनपेक्षितकरणं स्यात् न, प्रयोजनभेदात्, तत्र शास्त्रस्य प्राप्तार्थत्ववाधितविषयत्वाभ्यामप्रामाण्यप्रसङ्गपरिहारार्थस्तन्निरासः । इह तु श्रुतिविरुद्धागभप्रामाण्यभङ्गार्थः । अनुमानेन सर्वज्ञे जगत्कारणे सिद्धे हि तद्विषया श्रुतिः प्रतिरुद्धा बाधिता वा स्यात्, नन्वेवं सति पूर्वोक्त्तमनुमानदूषणमिह तदुक्त्तमित्यतिदेष्टव्यम् उक्त्तार्थस्यान्यत्रोपजीव्यत्वेऽतिदेशदर्शनात् - यथा \"अल्पश्रुते\"रिति चेत्तदुक्त्तं \"जीवमुख्यप्राणलिङ्गान्नेति चेत्तद्वयाख्यात\"मिति पूर्वाभागविचारसिद्धन्यायो विप्रकृष्टोऽपि \"प्रदानवदेव तदुक्त्त\"मित्यादिनाऽतिदिश्यते, किं पुनः सन्निकृष्टे शारीरकस्यैवारम्भेऽभिहितः अतोऽधिष्ठानानुपपत्यादिसूत्रत्रयवैयर्थ्यमिति चेत् - न, कण्ठोक्त्तत्वाभावे दूषणास्यातिदेशाप्राप्तेः, वक्ष्यमाणदूषणानामुपजीव्यत्वमभिप्रेत्य शास्त्रैकप्रमाणकत्वं हि सूत्रितं न तु दूषणानां कण्ठोक्त्तिः, भाष्ये च वक्ष्यमाणं दूषणमनुकृष्य व्याख्यातम्, अर्भकौकस्त्वपरिहारादयश्च \"न निचाय्यत्वा\"दित्यादिभिः कण्ठोक्त्तत्वादुत्तरत्रातिदिष्टाः तत्र वक्त्तुमपेक्षितानामपि दूषणानां वक्ष्यमाणत्वबुध्द्यैव पूर्वं कण्ठोक्त्तयभावः. अत एवातिदेशेभाव उपपन्नः, यतोनिमित्तमात्रकल्पनायाः तन्मते चोभयोः प्रतिक्षेप्यत्वम्, अत एव सूत्रयोजनायां च नैकस्मिन्निति सूत्रादनुषक्त्तस्य नशब्दस्य निषेध्यस्याहर्तव्ये सति पत्युर्मतमादरणीयमित्याध्याहार उचितः । न तु प्रधानपुरुषाधिष्ठातृत्वेन कारणत्वमुपपद्यत इति वा - कर्त्तुः कल्पनेति वा - परिग्रह इति वा - तथा सत्युभयोः प्रतिक्षेप्यत्वासिद्धेः । \"अन्तवमत्त्वसर्वज्ञता वे\"ति सूत्रस्य परैरपरैश्चैवमर्थ उक्त्तः - प्रधानपुरुषेश्वराः सर्वज्ञेनेश्वरेण इयत्तया परिच्छिन्नाश्चेदन्तवन्तः स्यु। ततश्च शून्यवादप्रसङ्ग।, सर्वेषां संसारिणां क्रमेण मोक्षदन्तवत्त्वे पुरुषभोगार्थं प्रधानस्येश्वराधिष्ठेयत्वाभावादीश्वरस्य सार्वज्ञ्यमैश्वयर्ं च निर्विषयतयाऽनुपपन्ने स्याताम्, यदि नेश्वेरज्ञानेन प्रधानादयः परिच्छिन्नाः, तस्य सार्वज्ञ्यहानिरितितदयुक्त्तम्,तथा हि न तावच्छन्यवादप्रसङ्गः, फ्रधानादीनामन्तवत्त्वप्रसङ्गाभावात्; अन्तवत्त्वस्य प्रसञ्जकः किं देशतः परिच्छेदः? उत कालातः? उत संख्यातः? । न प्रथमः, \"आराग्रमात्रो ह्यवरोऽपि दृष्टः\" \"नित्यो नित्यानां\" \"न जायते भ्रियत\" इत्यणूनामेव नित्यत्वश्रवणेन भग्नव्याप्तिकत्वात्साङ्ख्यादीनां पक्षे प्रदानस्य पुरुषाणां च कस्यचिदपि पक्षे ईश्वरस्य देशतः परिच्छिन्नत्वाभावाच्च । न द्वितीयः साध्याविशिष्टत्वप्रसङ्गात् । यद्यादिमत्त्वं कालतः परिच्छिन्नत्वं - तदन्तवत्त्वे प्रयोजकमिति विवक्षितम्, तदपि न अविद्यानिवृत्तौ व्यभिचारात्; न तृतीयः, विकल्पासहत्वात्; किं वास्तवसङ्खयापरिच्छिन्नत्वं विवक्षितम्? उत व्यावहारिकसङ्खयापरिच्छिन्नत्वम्? आद्ये घटादिष्वपि त्वन्मतेनासिद्धत्वाद्वयाप्तिशून्यता, द्वितीये त्वेकमेवाद्वितीयमित्येकत्वव्यवहारविषये नित्यतया स्वाभ्युपगते ब्रह्मणि व्यभिचारः; वैशेषिकैः सङ्ख्याशून्यत्वेनाभिमतेषु क्रियादिष्वनित्यत्वमस्तीति तद्वदेव सङ्ख्याशून्यत्वे\nस्वाभिमतब्रह्मणोऽप्यनित्यत्वप्रसङ्गः स्यात्, तैर्नित्यतयाऽभिमतजातौ व्यभिचारादप्रसक्त्तिश्चेत् तैर्नित्यतयाऽभिमतदिक्कालादिषु व्यभिचारात् सङ्खयावत्त्वेऽप्यनित्यत्वाप्रसक्त्तिः, तेषामपि पक्षीकाराद्दोष इति चेन्नित्यतयाऽभिमतजातेरनि त्वया पक्षीकार्य्यत्वात् अव्यभिचरितं सङ्खयाशून्यत्वे अनित्यत्वं क्रियादेरिव ब्रह्मणः प्रसज्येत, अतः प्रसञ्जकविपर्ययेऽपि प्रसञ्जनीयानिष्टधर्मापत्तिलक्षणप्रतितर्कपरास्तत्वाच्च तर्काभासता, आत्मानन्त्यस्य पूर्वमुपपादितत्वादेकैकस्मिन् कल्पे एकैकमुक्त्तावपि सर्वमोक्षप्रसङ्गो न स्यादिति प्रधानपुरुषयोरीश्वराधिष्ठेयत्वसम्भवान्न तज्ज्ञानशकत्योर्विषयत्वम्, सर्वमोक्षाभ्युपगमेऽपि न निर्विषयत्वं प्रधानस्य ज्ञानबाध्यत्वाभावेन सर्वमुक्त्तदशायामप्यवस्थितिसम्भवान्मुक्त्तानामपीश्वरसाक्षात्कार्य्यत्वनियाम्यत्वोपपत्तेश्च कदाचित्सर्वमोक्षमिच्छतां पक्षे तदानीमीश्वरेच्छाप्रयत्नादीनां निर्विषयत्वं च नानिष्टमिति न तत्प्रसञ्जनीयम् । अन्ये तु परमाणूनां पुरुषाणां च सङ्खयाया अन्तमीश्वरो गच्छति चत्सर्वपुरुषमोक्षादीश्वरस्थेशनमविषयं स्यात्, अन्तं न गच्छति चेद् असर्वज्ञतेत्यस्य सूत्रस्यार्थमाहुः, तत्रापि वैशेषिकादिषी कदाचित्सर्वमोक्षमिच्छतान्नायमनिष्टप्रसङ्गः स्यात् तदानीमपि सार्वज्ञ्यस्य न निर्विषयत्वं, मुक्त्तानां परमाणूनां च नित्यतया साक्षात्कार्यत्वादतीतागामितामपि साक्षात्कारसम्भवाच्च । सर्वमुक्त्तिमनिच्छतां पक्षे त्वमुक्त्तात्मविषयमीशनं सम्भवतीति न तस्य निर्विषयत्वप्रसङ्गः, सर्वमोक्षाभावश्चात्मानन्त्यादुपपद्यत इत्युक्त्तम् । नन्वेकोपाधिगृहीतानां भिन्नानां घटादीनां सङ्खयेयत्वसर्शनात्तद्विपरीतमानन्त्यं श्रुतिमनपेक्ष्य तर्ममात्रेण कल्पयितुमशक्यमिति चेत् न, अनादीनां निमेष्ाष्ठाकलामुहूर्तोपाधीनामवङ्खयेययत्वस्य सर्वाभ्युपगन्तव्यत्वेन तेष्वेकोपाधिगृहीतत्वे सति भिन्न त्वस्य व्यभिचारादिति ॥ * ॥ ॥ इति पशुपत्त्यधिकरणम् ।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.2.7 पशुपत्यधिकरणम्\n205. सर्वं जानाति रुद्रश्श्रुतिषु च महितस्सत्यवादी च दृष्टः  \nप्रख्यातं तद्व्रतञ्च क्वचिदुपनिषदीत्यस्तु मानं तदुक्तिः ।  \nमैवं, देवेन दैत्यप्रमथनरुचिना मोहशास्त्राणि कुर्वि-  \nत्यादिष्टो ह्येष तन्त्रं निजमकृत ततस्तन्न शिष्टोपजीव्यम् ॥\n206. प्राजापत्ये हि वाक्ये प्रकटमुपनिषत् प्राह देहात्मवादं  \nचक्रे लोकायतं तत् सुरगुरुरभजन्मोहनत्वं मुकुन्दः ।  \nकण्वस्थाने च लौकायतिकपरिबृढा भारतेऽपि प्रगीताः  \nकार्यार्थं विप्रलम्भस्तदिह पशुपतेस्तद्वदेवोपपन्नः ॥\n207. शैवाद्याख्याविशेषैः पशुपतिसमयस्स्याच्चतुर्धाऽन्यथा वा  \nश्रुत्याऽन्योन्यं च बाधस्स्फुट इह तदसौ शापदुष्टार्ह उक्तः ।  \nअग्राह्यान् वैदिकानामनुसृतनिगमास्सस्मरुस्तत्प्रविष्टान्  \nतत्त्वेऽप्यत्रान्यथात्वं सुगतजिनमतानन्तरोक्तिः क्रमाप्ता ॥\n208. निष्ठा सर्वेषु नारायण इति वचनाद्धेत्वहन्तव्यतोक्ते-  \nर्मानत्वोक्त्या च तन्त्रान्तरमपि महितं वेदवद्भारतादौ ।  \nनातो बौद्धादिवत्तन्निरसनमिति चेत् सत्यमंशे तु बाध-  \nस्स्यान्नासौ पञ्चरात्रे क्वचिदपि तदिह स्वीकृतिर्वेदतुल्या ॥\n209. दृश्यन्ते संगृहीता जगति हि समयास्ते च राज्ञाऽनुपाल्या-   \nस्तस्मान्नः पक्षपातः क्वचिदनुचित इत्यर्भकप्रायचोद्यम् ।  \nमुग्धैरन्ये गृहीता भवतु समयसंरक्षणोक्तिश्च धर्म्ये  \nनिष्ठैक्योक्तिस्तदन्यग्रहविहतिपरा तद्विरुद्धोक्तिदृष्टेः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.2.7 पशुपत्यधिकरणम्\n30. अत्र पूर्वपेटिकासङ्गतिर्भाष्यकारैरेवोक्ता 'कपिलकणाद' इत्यादिना । पूर्वोक्तानां मतानामसामञ्जस्याद्वेदविरोधाच्च निराकरणे कृते तत्पशुपतिमतस्यापि समानमित्युच्यत इति । एवं पाशुपतस्य प्रकृतिकारणवादसम्मत्या साङ्ख्यानन्तरं निराकरणे प्राप्तेऽपि 'काणादशाक्यपाषण्डैः' इत्यादिना काणादबौद्धादीनां वेदबाह्यत्वप्रसिद्धिप्राचुर्याद् बौद्धजैनाभ्यां पुनस्साक्षादेव वेदप्रामाण्यानङ्गीकाराच्च स्फुटविरोधेन तान्निरस्य \"साङ्ख्यं योगः पाञ्चरात्रं वेदाः पाशुपतं''  \nइति वेदसहपठितपशुपतिमतेऽप्यसामञ्जस्यं वेदविरोधश्चाधुना प्रकाश्यत इति सङ्गत्यविरोध इति केचित् । श्रीविष्णुचित्तार्यास्त्वेवमाहुः -- पूर्वमारम्भणाधिकरणे वैशेषिकस्य निरस्तत्वात् पूर्वोक्तार्थविशेषप्रतिपादनेन वैशेषिकाधिकरणं प्रवृत्तम् । तत्र तावद्वेदानित्यत्ववादी निरस्तः । ततःपरं सौगतजैनाधिकरणेऽपि वेदाप्रामाण्यवादिनौ निरस्तौ । अधुना पुनः पाशुपताधिकरणे सकलवेदान्तवेद्यपरमपुरुषपारम्यप्रतिभटवादिनो निरस्यन्त इत्युत्तरोत्तरनिराकरणीयेषु वेदबाह्यतातिशयेन सङ्गतिः' इति । इयमेव सङ्गतिः पूर्वाचार्यैस्तेषुतेषु ग्रन्थेषु लिखितेतीमामेव प्राज्ञाः परिगृह्णन्ति । तदर्थविचारस्तु -- पशुपतिमतं निश्रेयसार्थिभिरुपादेयमुत नेति । किमस्य श्रुतिविरोधोऽस्त्युत नेति । तत्र कपिलकणादसुगतादिमतानां निराकरणीयत्वेऽप्यनिराकरणीयमेव पाशुपतं मतमित्याशङ्कते -- सर्वमिति । रुद्रः खलु सर्वज्ञतया श्रुत्यादिषु सुप्रसिद्धः । 'नमस्ते रुद्र मन्यवे' इत्यादिभिर्महितश्च । स च 'क इति ब्रह्मणो नाम' इत्यादिना परतत्त्वविषये सत्यवादी च दृष्टः । 'दासभूतास्वतस्सर्वे' इति च रुद्रवाक्यम् । 'व्रतमेतत्पाशुपतम्' इति रौद्रं व्रतमुपनिषद्यपि क्वचित्प्रदेशे प्रख्यातम् । अतस्तदुक्तिः प्रमाणमित्याशङ्क्य निराकरोति -- मैवमिति । यद्यपि रुद्रस्सर्वज्ञत्वादिगुणगणोपेतः, तथापि भगवता पुरुषोत्तमेन 'त्वं हि रुद्र महाबाहो मोहशास्त्राणि कारय' । इत्यसुरमोहनार्थमादिष्ट एष रुद्रो निजं तन्त्रमकृत । ततस्तत्तन्त्रं शिष्टोपजीव्यं न भवति । यथा भागवतस्यापि पितामहस्य भगवन्नियमनेनासुरमोहनवचनमध्यात्मविदामनुपजीव्यं तद्वदिदमपि । दृश्यते हि सर्वज्ञोऽपि पितामहो   \nविरोचनस्य विपरीतोपदेशमाहेति । अतो भगवन्नियोगेनासुरमोहनार्थं प्रवृत्तत्वात्तन्मूलमपि तन्त्रं सत्त्वोत्तराणामनादरणीयमेव तमोगुणप्रवर्तकत्वाद्रुद्रस्य । श्रूयते हि लिङ्गपुराण एव --   \n 'तमसा कालरुद्रस्स्याद्रजसा कनकाण्डजः । सत्त्वेन सर्वगो विष्णुस्सर्वलोकनमस्कृतः ॥' इति ।  \nमत्स्यपुराणेऽपि 'अग्नेश्शिवस्य माहात्म्यं तामसेषु प्रकीर्त्यते' इति । इदं पुनर्भगवद्गीतावचनं सर्वलोकप्रसिद्धम् -- 'प्रमादमोहौ तमसो भवतोऽज्ञानमेव च' इति ।  \nप्रमाणान्तरमपि महर्षिवचनम् --   \n 'या वेदबाह्यास्स्मृतयो याश्च काश्च कुदृष्टयः ।   \n सर्वास्ताः निष्फलाः प्रेत्य तमोनिष्ठा हि तास्स्मृताः ॥' इति ।   \n एवं 'पश्यत्येनम् जायमानम्' इत्यादि-वचन-सहस्र-प्रतिपन्न-तामसत्वेन रुद्रवाक्यमज्ञानहेतुत्वेन आगमपरिपन्थित्वेन चानादर्तव्यमेव । क्वाचित्कसंवादोऽपि श्रुतिविरोधभूयस्त्वादनुपयुक्त एवेति ॥31. 'वैष्णवानां यथा शम्भुः' इति प्रतिपन्नस्य रुद्रस्य कथं मोहकल्पनमित्याशङ्क्य बहुभिर्दृष्टान्तैस्तदेवोपपादयति -- प्राजापत्य इति । दहरविद्याशेषभूतप्रजापतिवाक्ये देहात्मवादं प्रकटमेवोपनिषदाह । तच्च लोकायतशास्त्रं सुरगुरुर्बृहस्पतिरेव सकलविद्याधिकारी चकार । भगवानेव बुद्धाद्यवतारमाश्रित्यासुरजनमोहनत्वमभजदिति सुप्रसिद्धम् । अपि च महाभारते महर्षेः कण्वस्याश्रमे वर्तमाना लोकायतिकपरिबृढाः श्रेष्ठाः प्रसिद्धा एव । एवञ्च पशुपतेरपि कार्यार्थो भगवदाज्ञानुपालनार्थो दृष्टान्तत्वेनोक्तोपनिषदादिवदुपपन्न एव विप्रलम्भ इति ॥32. अत्र खलु पशुपतिसमयश्शैवाद्याख्याविशेषैश्चतुर्धा पठ्यते लोके, स तु तथा चतुर्धा वा भवत्वेकधा वा, न तत्रादरः, वेदविरोधादन्योन्यञ्च विरोधादप्रामाण्यं सुवचमेवेत्याह -- शैवादीत्यादिना बाधस्स्फुट इहेत्यन्तेन । तदेवोपपादयति -- तदसाविति । तस्मादेव खलु श्रुतिविरोधादेवासौ पशुपतिसमयो गौतमशापदुष्टानामेवार्ह इति मनीषिभिरुक्तः । किञ्च, अनुसृतनिगमा वैदिकाः परमर्षयस्तत्प्रविष्टान् शैवपाशुपतादिमतप्रविष्टानग्राह्यान्सस्मरुः । श्रूयते हि 'शैवान्पाशुपतान्' इत्यादिमहर्षिवचनम् । कथमग्राह्यत्वमित्यत्राह -- तत्त्वेऽपीति । अत्रास्मिन्पक्षे तत्त्वेऽप्यन्यथात्वम् । न केवलमाचारे, तत्त्वेऽप्यन्यथात्वमित्यपिशब्दार्थः । तेन तत्त्वाचारयोर्द्वयोरपि विरुद्धत्वादत्यन्तवेदविरुद्धत्वमेव । अतो वेदविरुद्धसुगतजिनमतानन्तरोक्तिः पशुपतिमतस्य क्रमप्राप्तेति निगमयति -- सुगतेति ॥33. अथ पशुपतिमतपरिग्रहे कारणविशेषाननूद्य निराकरोति -- निष्ठेति । महाभारते साङ्ख्यादिषु सर्वेष्वेषु तन्त्रेषु 'निष्ठा नारायणः परः' इति वचनात् 'न हन्तव्यानि हेतुभिः' इत्युक्तेः, 'आत्मप्रमाणान्येतानि' इति मानत्वोक्त्या च पाशुपततन्त्रमपि वेदवन्महितं भावनीयमेव । अतो हेतोर्बौद्धादिवन्न तन्निरसनं प्राप्तमित्याशङ्क्य सत्यमित्यर्धाङ्गीकारेण निराचकार । कथमर्धाङ्गीकार इत्यत्राह -- अंशे तु बाधस्स्यादिति । अंशे वेदविरुद्धे बाधः स्यात् । अविरुद्धांशे स्वीकारोऽपि स्यादित्यर्थः । तर्हि क्वाचित्कवेदविरोधयुक्तात्पाशुपतात्पञ्चरात्रस्य विशेष इत्यर्थः । उक्तार्थस्य प्रयोजनमाह -- तदिति । सर्वत्र वेदविरोधाभावादिह पञ्चरात्रे स्वीकारो वेदतुल्य इति ॥34. अत्र सर्वेषामपि समयानां साधारण्येन सङ्ग्राह्यत्वमाशङ्क्य निराकरोति -- दृश्यन्त इत्यादिना   \nश्लोकेन । जगति सर्वे समयास्संगृहीता एव दृश्यन्ते तत्तत्समयनिष्ठैः । ते च सर्वे समयाः प्रजापरिपालनं   \nराज्ञः परमो धर्म इति वचनानुरोधेन राज्ञा विशेषेण परिपालनीयाः । तस्मादस्माकं पक्षपातः क्वचित्समये समुचितो न भवतीत्याशङ्क्य तदिदं बालचोद्यमित्याह -- अर्भकेति । तत्र हेतुमाह -- मुग्धैरिति । अन्ये वेदविरुद्धास्समया मुग्धैरज्ञैः परिगृहीताः । कुतः? वेदविरुद्धत्वादेव । तर्हि राज्ञां सर्वसमयसंरक्षणोक्तिः कथमिति चेत् तत्राह -- भवत्विति । राज्ञां सर्वसमयसंरक्षणोक्तेरेवमर्थ इत्युच्यते न पुनर्वेदविरुद्धसर्वसमयसंरक्षणम् । तर्हि 'सर्वेषामपि तन्त्राणां निष्ठा नारायणः परः' इत्युच्यते, कथं क्वचित्त्याज्यत्वमित्याशङ्क्याह -- निष्ठैक्योक्तिरिति । अयमर्थः -- 'निष्ठा नारायणः परः' इति   \nपरमर्षिणैवोच्यते । स तु स्वसिद्धान्तमेवाह । साङ्ख्यादीनां सर्वेषामपि तन्त्राणां प्रधानप्रतिपाद्यो नारायण एव पर्यवसानभूमिरिति वेदविदां व्यासादीनां सिद्धान्तः । तेन तदन्यग्रहणमल्पज्ञानां स्वकपोलकल्पितमिति तदेव तदन्यग्रहणं 'निष्ठा नारायणः परः' इति निवार्यते । ननु प्रसक्तस्यैव हि निवारणं कार्यम् 'इतरप्रसङ्गाभावे कथं निवार्यत इत्याशङ्क्योत्तरमाह -- तद्विरुद्धेति । नारायणपारम्यविरुद्धोक्तेर्लोके दृष्टत्वात् । अयमर्थः -- सर्वेषामपि तन्त्राणां नारायण एव पर्यवसानभूमिरिति वेदवित्सिद्धान्तः, इममर्थमजानानास्तद्विरुद्धमेव प्रलपन्ति तन्निवारणार्थं 'निष्ठा नारायणः' इत्युच्यते इति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.2.7 पशुपत्यधिकरणम्\nसत्वासत्वादिविरोधाज्जैनानां मतमिव परस्परविरोधाद्वेदविरोधाच्च शैवानां मतमप्यसमंजसमित्युपपाद्यत इति संगतिः। कापाल-कालामुखपाशुपत- सिद्धांतशैवाख्यचतुर्विधशैवमध्ये कापालानां कालामुखानांच मतं भाष्ये प्रदर्शितं। पाशुपतास्वित्थमाहुः- कार्यकारणयोगविधिदुः खांताः\" पंच पदार्थाः पशउपाशविमोक्षाय बोद्धव्याः। तत्र कार्याणि पृथिव्यादीनि पञ्चभूतानि, रूपादयः पञ्च गुणाश्चेति दशविधानि। करणानि ज्ञानेन्द्रियाणि पञ्च, कर्मेन्द्रियाणि पञ्च, मोबुध्यहङ्काररूपाणि त्रीण्यन्तः करणानीति त्रयोदशविधानि। ध्यानादिरूपो यगः। धर्मार्थव्यापारो विधिः। स व्रतद्वाररूपेण द्विविधः। भस्मस्नानभस्मशयनोपहारादिव्रतम्। भस्मस्नानं द्विविधम्। त्रियवणकर्तव्यं जलस्नानप्रतिनिधिरूपं\" नित्यमेकम्। मलमूत्रोत्सर्जनक्षुतनिष्ठीवनादिषु कर्तव्यं जलशुद्धिप्रतिनिधिरूपानुस्नानाख्यं नैमित्तिकमन्यद्भस्मस्नानम्। भस्मशयनञ्च गृहस्थगृहेष्वन्नवद्भिक्षितेन भस्मना कार्यं। उपहारष्षड्विधः- हसितगीतनृत्तहुडुकारनमस्कारजपभेदेन। तत्र हसितमट्टहासः। गीतं नृत्तञ्च यथारुचि गान्धर्वशास्त्रानादरेण। हु़डुकारो जिह्वा तालुसंयोगेन निष्पाद्यमानो वृषभनादसदृशो नादः। यत्र लौकिका नभवन्ति तत्र चत्वार्येतानि गूढं प्रयोक्तव्यानि। जपः पञ्चब्रहममन्त्राणां नमस्कारः प्रसिद्धः। द्वाराणि कायनस्पन्दनमन्दयानश्रृङ्गारणापितत्करणापितद्भाषण भेदेन षड्विधानि। असुप्तस्येव सुप्लिङ्गप्रदर्शनं कायनम्। वातव्याध्यभि भूतस्येव शरीरावयवानां कम्पनं स्पन्दनम्। उपहतपादेन्द्रियस्येव गमनं मन्दयानम्। रूपयौवनसम्पन्नां\" कामिनीमवलोक्यात्मानं कामुकमिव यैर्विलासैः प्रदर्शयति, तदाचरणं श्रृङ्गारणम्। कार्यकार्यविवेकविकलस्येव लोकनिन्दितकर्मकरणमपितत्करणम्। व्याहतापार्थकादिशब्दोच्चाराणमपि तद्भाषणम्। दुःखान्तो द्विविधः। अनात्मकस्सात्मकश्च। अनात्मकस्सर्वदुःखानामत्यन्तोच्छेदः। सात्मकस्तु दृक्क्रियाशक्तिबललक्षणमैश्वर्यम्। तत्र दृक्छक्तिरेकाऽपि वषयभेदात्पञ्चधोपचर्यते। दर्शनं श्रवणं मननं विज्ञानं सर्वज्ञत्वं\" चेति। सूक्ष्मव्यवहितविप्रकृष्टाशेषचाक्षुषस्पर्शनादिविषयं ज्ञानं दर्शनम्। अशेषशब्दविषयं ज्ञानं श्रवणम्। निरवशेषशास्त्रविषयं\" ज्ञानं मननम्। ग्रन्थतोऽर्थतश्चासन्दिग्धं ज्ञानं विज्ञानम्। सर्वज्ञत्वं प्रसिद्धम्। क्रियाशक्तिरेकाऽपि त्रिविधोपचर्यते- मनोजवत्वं कामिरूपत्वं विकरणथर्मित्वञ्चेति। निरतिशयशीघ्रगामित्वं मनोजवित्वम्। कर्मानपेक्ष्य स्वेच्छयैवानन्तशरीरेन्द्रियाधिष्ठातृत्वं\" कामिरूपित्वम्। उपसंहृतशरीरेन्द्रियस्यापि निरतिशयैश्वर्यशालित्वं विकरणधर्मित्वम्। पशुपतिस्तु परमेश्वरस्सर्वत्रापि कार्ये निमित्तम्। पशूनां कर्मानपेक्ष्य स्वेच्छयैव फलप्रदः। निरतिशयस्वातंत्र्यशालित्वात्। न चैवं कर्मवैयर्थ्यम्। ईश्वरेच्छानुगृहीतकर्मणस्साफल्यात्, तदननुगृहीतस्य कर्मणः पर्जन्याननुगृहीतकृषिकर्मण इव वैफल्येऽपि दोषाभावात्, तदनुग्रहसम्भावनया कर्मसु प्रवृत्त्युपपत्तेः। सृष्टिक्रमोऽपि तादात्विकेश्वरेच्छाधीनः। न तु नियमेनाकाशादिरिति। एवंविधस्य पाशुपतमतस्य कापालकालामुखमताभ्यां विरोधस्स्पष्टः। भस्मस्नानादेः\" क्रियातस्साम्येपि शवभस्मवत् किंचिद्भस्माभिक्षितं भस्मेति ग्राह्यभस्मस्वरूपेऽस्ति विरोधः। वेदेनचास्ति विरोधः। न हुडुकारादिकं वेदेषु तदुपबृह्मणेषु स्पष्टमस्ति। श्रृङ्गारणं भस्मस्नानानुस्नानाभ्यां प्रत्याम्नानतया जलस्ननं जलशुद्धिनिवर्तनं प्राणिकर्मनियतसृज्यक्रमानपेक्षणञ्चात्यंतं\" वेदमार्गविरुद्धं। एवं कापालादिशैवत्रयं परस्परविरोधाद्वेदविरोधाच्चासमंजसमिति सिद्धं। यद्यपि सिद्धांतशैवस्य नात्यंतं वेदविरोधोस्ति। वेदविरोधाभावे च कामिकादिवातुलांतानामष्टाविंशतितंत्ररूपाणामवांतरभेदानां परस्परविरोधस्त्वागमसिद्धांत दिव्यसिद्धांततंत्रसिद्धांततंत्रांतरसिद्धांतरूपपांचरात्रावांतरतंत्रभेदपरस्परविरोधवत् तत्तत्तंत्रगीक्षिताधिकारिभेदेन समाधातुं शक्यः। कामिकादिषु शिवागमस्य वेदादुत्कर्षोक्तिश्च पांचरात्रस्य तत उत्कर्षोक्तिवत् समाधातुं शक्या। तथापि वेदप्रामाम्यमंगीकृत्यापि वेदं प्रच्छाद्य सिद्धांतशैवतंत्रेषु यदनुमानेनैवेश्वरप्रसाधनं कृतं तन्नूनं\" यथावेदमीश्वराभ्युपगमे प्रायः कारणवाक्येषु पुरुषोत्तमासाधारणेन नारायणनाम्ना कारणवस्तुनिर्देशात् स एव जगत्कारणं परब्रह्म भेदिति तत्प्रच्छादनार्थमित्यवसीयते। अतस्तेषामनुमानेनेश्वरप्रसाधनमात्रस्यासामञ्जस्यमुद्भावयामः। लोके कुलालमृत्पिण्डादिभेददर्शनेन हि श्रुतिसिद्धजगन्निमित्तोपादानाभेदमविगणय्यानुमानेन केवलनिमित्तेश्वरः प्रसाध्यते। तर्हि लोकदर्शनेनैव शरीरित्वमप्यंगीकरणीयं। शरीरिण एव कुलालादेः कर्तृत्वदर्शनात्। न चाधिष्टेयं मायादिकमेव तस्य शरीरं भवेत्, स्वशरीरव्यापारेनात्। न चाधिष्ठेयं मायादिकमेव तस्य शरीरं भवेत्, स्वशरीरव्यापारे नियम्यातिरिक्तशरीरानपेक्षणस्य दृष्टत्वादिति वाच्यं। न हि शरीरमात्रमापादयामः। किन्तु भोगाश्रयरूपं। भोगार्थं तथाभूतं शरीरमधितिष्ठतो हि सुखार्थं दुःखपरिहारार्थं वा क्वाचित्कत्वं दृष्टं। तथा च कर्तृत्वनिर्वाहार्थं भोगाश्रयशरीराभ्युपगमे तन्मूलपुण्यपापवत्वं, शरीरस्यानित्यत्वनियमात् अन्तवत्वं, जननमरणावृत्तिमतां किञ्चिज्ज्ञत्वदृष्टेरसर्वज्ञत्वं च, स्यात्। अतोऽनुमानेनेश्वरसिद्धिमिच्छतां\" यथाभिमतरूप ईश्वरो नसिध्येदिति। यत्तु शास्रयोनित्वाधिकरणे अनुमानेनेश्वरसिद्धौ ईश्वरानेकत्वादिकमपि सिध्येदिति दुषणमुक्तं, तदप्यत्रत्यदुषणमेव। अत्रैव सूत्रकारस्यानुमानदूषणकंठोक्तिदर्शनात्। तत्र तु सूत्रकृतां 'तंत्वौपनिषदमि'त्यादिश्रुतितात्पर्यविचारेमैव परमेश्वरस्य शास्त्रयोनित्वं व्यवस्थापितं। अतो न तेन पौनरुक्त्यं। 'रचनांनुपपत्ते'श्चेति सांख्याधिकरणे मृद्घटादिन्यायेन सुखदुःखमोहात्मकस्य जगतस्तत्सरूपेण कारणेन भवितव्यमित्यनुमिमानं सांख्यं प्रति तर्हि तदृष्टांतेनैव चेनाधिष्ठानेनैव भाव्यमित्येतावन्मात्रमापादितं। न तु स्वतंत्रमीश्वरानुमानमनवद्यमिति तेनेश्वरः प्रसाधितः। अतस्तत्रेश्वरानुमानमनुमोदितं। इह दूषितमिति न विरोधः। संग्रहकारिका॥ पत्युर्मतं नादरणीयमेव परस्परेण श्रुतितोऽपि बाधात्। निमित्तमात्रेश्वरकल्पनाया मधिष्ठितेरप्यसमंजसत्वात्॥ इति पशुपत्यधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.2.7 पशुपत्यधिकरणम्\nसर्वज्ञपशुपतिप्रणीतत्वात्पशुपतिमतमादरणीयमिति पूर्वपक्षे प्राप्त उच्यते- पत्युरसामञ्जस्यात्। पत्युः पशुपतेर्मतमनादरणीयं। वेदविरुद्धमुद्राषट्कधारण सुराकुंभस्थापनशवभस्म स्नानादि धर्माणां निमित्तमात्रेश्वरस्य चाभ्युपगमेन तन्मतस्यासमंजसत्वात्।।।।अधिष्ठानानुपपत्तेश्च।। अवैदिकस्य तदभिमताशरीरेश्वरस्य प्रधानाधिष्ठातृत्वानुपपत्तेश्च।।।। करणवच्चेन्न भोगादिभ्यः।। यथा जीवस्य करणकळेबराधिष्ठाने करणकळेबरांतरनैरपेक्ष्यं, एवं पशुपतेरपि प्रधानाद्यधिष्ठानेऽपि शरीरांतरनैरपेष्यमस्त्विति चेन्न। तर्हि तथैव सुखदुःखभोगादयः प्रादुप्युः।।।।अन्तवत्त्वमसर्वज्ञता वा।। वाशब्दश्चार्थः। तद्वदेव पुण्यापुण्यकर्मवश्यत्वादेरपि प्रसक्त्योत्पादविनाशवत्त्वज्ञानसङ्कोचादेरपि प्रसङ्गः। अतो निमित्तोपादानभेदवादिपाशुपतमतमनादरणीयम्।। ।।इति पशुपत्यधिकरणम्।। -------------- ननु 'नजायते म्रियत' इति श्रुतिप्रतिषिद्धा 'वासुदेवात् संकर्षणो नाम जीवो जायत' इति कर्तुर्जीवात्करणस्य मनस उत्पत्तिश्श्रूयमाणाऽपि न संभवति। कर्तुर्जीवात् करणोत्पत्तेः 'एतस्माज्जायते प्राणो मनस्सर्वेन्द्रियाणि चे' ति मनसो ब्रह्मोत्पत्तिप्रतिषादक श्रुतिविरोधादिति।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.2.7 पशुपत्यधिकरणम्\nसिद्धान्ते व्याघातमाह - मुद्रिकेतरति । बहुषु तन्त्रेष्वक्त्ता इति - मुद्रिकाषट्कधारणभगासनस्थात्मध्यानादिकं क्कचित्तन्त्रे निःश्रेयससाधनतयोक्त्तम्, तन्त्रान्तरे तद्विरुद्भसुराकुम्भस्थापनतत्स्थदेवातारचनादिकं निःश्रेयसाधनतया वर्णितम्, एवं नानातनिोक्त्तानि साधनानि क्रमेण मुद्रिकाष्ट्कधारणभगासनस्थात्मध्यान - इत्यादि भाष्ये परिगणितानीत्यर्थः ॥35॥ननु जगच्छरीरं परमात्मानमभ्युपगच्छता भाष्ये - शास्त्रयोनित्वादित्यत्र दोषस्योक्त्तत्वादिति, तच्छरीरं नित्यत्वाविरोधाद् इश्वरासिध्धेः, नाष्यनित्यम्त तद्वयतिरिक्त्तस्य तद्धेतोः तदानीमसम्भवदित्यादिनोक्त्तत्वादित्यर्थः ॥36॥सूत्रकारेण शरीरवत्वे भोगादिप्रसङ्ग इति वक्त्तुं न शक्यत इत्याशङ्क्याह - अशरीरत्वाभ्युपगमेन परिहार इति । अशरीरत्वानभ्युपगमेनेति - शरीरत्वेऽपि तस्य उभयीलङ्गत्वप्रतिपादकशास्त्रवलात् न भोगादिप्रसंग इति भावः ॥37॥कृतकरत्वप्रसङ्ग इति । ततश्च नेदमधिकरणं वेदविरुद्धार्थत्वज्ञापनपरम्, अपि तु प्रतिपन्नस्य वेदाविरोधस्यपातप्रतीत्वसमर्थनपूवर्कं श्रुतिशैवागमयोरविरोधनयनपरभेवेति भावः । अविरोधे निनीषीतेऽपीति - अस्मिन्नधिकरण इति शेषः । तत्स्वारस्यभञ्जक इति- श्रुतिस्वारस्यभञ्जक इत्यर्थः । बाधविकल्पसमुच्चयसङ्कोचैरिति - बाधरूपैः विकल्पसमुच्चयसङ्कोचैरित्यर्थः विकल्पो हि पाक्षिकवाधः, समुच्चयश्श्रुतनैरपेक्ष्यबाधः, सङ्कोचस्तु एकदेशबाधः, सर्वात्मना श्रुतिबाधे विवक्षितेऽविरोधनयनासम्भवादिति दृष्टव्यम् । श्रेद्धकल्पस्थमांसविधानेनेति - श्राद्धकल्पस्थगवालम्भविधानेनेत्यर्थः, मांसविधानमात्रस्य \" न हिंस्या'दिति निषेधविरोधाभावात् सङ्कोचकत्वाभावात्, पत्रीसंयाजेषु \"ज्याधिन्या पत्रीस्संयाजयन्ती'ति पत्नीसंयाजार्थतया विहिताया आलम्भमन्तरेण क्रियादिनां स्वतस्सिद्धज्याधिन्या एवाग्रहणस्य \"ज्याधिनी चैकदेशत्वा'दिति तार्त्तीयाधिकरणसिद्धतया तद्वदेव मत्स्यहरिणरुरुशशकूर्मवराहमेषमांसैः सम्वत्सराणि वार्ध्रीणसेन कालसाकछागलोहखङ्गमांसैर्मधुमिश्रैश्चानन्त्यमिति विहित-मांसस्यान्यथाप्युपपत्तेरिति दृष्टव्यम् युगान्तरेऽनुष्ठानमस्तीत्यस्वरसादाह - यद्वा वह्वर्थविरोध इति । आचान्तेन कतर्व्यं दक्षिणाचारेण कर्तव्यमित्यादिस्मृतीनां वेदं कृत्वा पेदिरिति कमप्रतिपादकश्रुतिसङ्कोचकत्वस्य शिष्टाकोपाधिकरण सिद्धत्वादिति भावः । तत्वविरोधश्च दुष्परिहर इति - ननु श्रीपाञ्चरात्रेऽपि यन्त्रविशेषादिषु लक्ष्मीसुदर्शनादीन् प्रति वासुदेरङ्गत्वप्रतिपादकवनेऽपि कथञ्चिदविरोधसमर्थनेन यथे तत्प्रामाण्यनिर्वाहः, न तु तत्वविपर्यासप्रतिपादनेन अप्रामाण्यमङ्गीक्रियते, एवंपाशुपतागमेऽपि चेन्न, श्रीपाचरात्रशास्त्रस्य आपादचूडं नारायणप्रतिपादकस्य मध्ये तद्विपर्यासप्रतिपादकत्वेनावभासमानस्य द्वित्रिवाक्येष्वेकस्यान्यथानयनं युक्त्तम्, पाशुपतागस्य तु आपादतूडं विपर्यासप्रतिपादकस्य मोहनार्थत्वेन पुराणसिद्धस्य आन्यपर्यकथनं न पण्डितहृदये पुण्डतरकमधिरोहतीति भावः । शेषा वैडालिका भवन्निति - महापराधानां वाभ्रव्यशाण्डिल्यव्यतिरिक्त्तानां वैदिकनिश्वाससंहितानुप्रवेशाभावात् वैडालिकत्वं प्राप्तमित्यर्थः, \"यस्य धर्मध्वजो नित्यं सुरध्वज इवोच्छ्रितः । चरितानि च पापानि वैडालन्नाम तद्व्रतम्' ॥ इति हि स्मर्यते । तृतीयार्थे षष्ठीति - \"कृत्यानां कर्क्षरि च\" इति कर्तरि षष्ठीत्यर्थः । अर्हद्बुद्धाधिकृतस्य अशास्त्रीयस्य कथं यजनरूपत्वमित्याङ्कयाह - यजनरूपतोक्त्तिरिति । तदभिप्रायेणेति - बुध्धार्हतभीष्माद्यभि प्रायेणेत्यर्थः । ननु \"अहं तमोतिरिक्त्तैर्यष्टव्य\" इति भगवद्वाक्ये कथं भगवतो यष्टव्यत्वमुच्यते, नहि तमोनिष्ठा भगवन्तं कथञ्चिद् यजन्ति, तेषां रुद्रमात्रयाजकत्वादित्याशङ्कयाह- अहमिष्टव्य इत्युक्त्तिरिति । नतु तदभिप्रायेणेति - तामसजनाभिप्रायेणेत्यर्थः । मध्यमश्लोकोक्त्तमिति - यद्वेदबाह्यं कमर्ोति श्लोकोक्त्तमित्यर्थः । एवमुक्त्तस्ततस्त;नति - एवमुक्त्तोऽहम्प्रकाशः कृतः स्वात्मा गोपित इति योजना । त्रयीबाह्यादिकारत्वस्य व्यस्थितत्वादिति - न चैवमथर्वशिरः पुरोक्त्तपशुपतिशरीरकब्रह्यविद्यानुष्ठानं वैदिकं वक्ष्य माणं त्रयीबाह्यपाशुपतानां कथमुपपद्यत इति वाच्यम्, तस्यापि वैदिकतान्त्रिकत्वेन शुद्धवैदिकत्वाभावात्, तत्राधिकारो पपत्तिरिति दृष्टव्यम् । साक्षादेव वैदिककर्मान्वय इति - शुद्धवैदिकधर्मान्वय इत्यर्थः । अव्यवधानेन श्रुतिसिद्धभगवदपासनार्हा अपीति - अव्यवधानेन श्रुतिसिद्धभगदुपसनाति दहरोपासनादीनि तत्र जीवान्तरस्य व्यवधानाभावात् तदनर्हा अपीत्यर्थः, शास्त्रस्य प्राप्तार्थत्वबाधिताविषयत्वाभ्यामप्रामाण्यप्रसङ्गमुपपादयति । अनुमानेनेत्यादिना - प्रतिरुद्धबाधिता वा स्यादिति । प्रार्थत्वबाधितविषयत्वाभ्यां शास्त्रस्य अप्रामाण्यप्रसङ्गपरिहारार्थं शास्त्रोम्भे अनुमाननिरसनमपेक्षितमिति भावः । इह श्रुतिविरुद्धागमप्रामाण्यभङ्गार्थत्वस्य स्फुदत्वात् तन्नोपपादितमिति दृष्टव्यम् । प्रदानवदेव तदुक्त्तमित्यादीति - सङ्कर्षणकाण्डस्यापि पूर्वभागत्वादिति भावः । ततश्च शून्यवादप्रसंग इति - कदाचिदसतः सर्वदा असत्वादिति भावः । वास्तवसङ्खयेति परमार्थसङ्खयेत्यर्थः । प्रसञ्जकविपर्य्ययेऽपीति - अनित्यत्वप्रसजकसङ्खयावत्त्वस्य विपर्य्यये सङ्खयावत्वाभावेऽपि प्रसञ्जनीयस्य अनित्यत्वरूपानिष्टधर्मस्यापेत्तेरित्यर्थः ॥38॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.2.7 पशुपत्यधिकरणम्\nபசுபதிமதத்தில் ப்ரக்ருதி காரணம் என்று ஒப்புக்கொண்டாலும், காணாத சாக்ய பாஷண்டை: த்ரயீதர்மோ விலோபித: என்கிறபடியே வேதத்தை ஏற்காதவர்களுடன் சேர்ந்திருப்பதால் ஜைனர்களைக் கண்டித்ததும் பசுபதி மதத்தைக் கண்டிக்கிறார் என்று ஸங்கதி. பசுபதியால் இயற்றப்பட்ட மதம் முமுக்ஷக்களால் ஆதரிக்கத்தக்கதா? அல்லவா? என்று சங்கையில் ஸர்வஜ்ஞனான ருத்ரனால் இயற்றப்பட்டதாதலின், ஆதரிக்கத் தக்கதே யென்பது பூர்வபக்ஷம். அதனையிங்கு நிரஸனம் செய்கிறார். \nநைகஸ்மின்ன ஸம்பவாத் என்றும் ஸூத்ரத்திலிருந்து 'ந ' என்பதை வருவித்துக் கொள்ளவேண்டும். பத்யுந: பசுபதியின் மதம் சரியல்ல; அஸாமஞ் ஜஸ்யாத் வேதாந்த ஸித்தனான பரமபுருஷனை கீழானவனாகவும், ருத்ரனை நிமித்தகாரணமாகவும் கள்குடத்தை ஸ்தாபிப்பது போன்ற வேத விருத்தமான ஆசாரங்களை விளக்குவதாலும் பசுபதி மதம் அஸமஞ்ஜஸமாதலின் ஆதரிக்கத் தக்கதாகாது. (1)\nஅனுமான ஸித்தனான பசுபதியென்னும் ஈச் வரன் ப்ரதானத்தை அதிஷ்டிக்கிறானென்று சொல்வதால் சரீரமுள்ள குயவன் போன்றவனுக்கே மண்ணுருண்டை முதலியவற்றை அதிஷ்டித்தல் காணப்படுவதால் சரீரமற்ற ப்ரதானத்தை யதிஷ்டித்தல் தகாது. அதற்காக பசுபதிக்கு சரீரத்தை ஒப்புக்- கொண்டால் ஸாவயவமான சரீரத்திற்கு ஓர் காரணம் அபேக்ஷிக்கப்படுவதால் ஓர் முடிவுமிராமல் போகும். (2)\nகரணவத் சேத் ந க்ஷேத்ரஜ்ஞன் (ஜீவன்) சரீர மின்றியே தன் கரண களேபரங்களை அதிஷ்டிப்பது போலவே பசுபதியும் அதிஷ்டிக்கலாம் என்பது தகாது. போகாதீபய : - அவ்வாறே க்ஷேத்ரஜ்ஞனைப் போல பசு பதிக்கும் புண்யபாப ரூப கர்ம பல போகாதிகள் வந்து சேரும். (3)\nவா என்பது உம் (ச) என்ற பொருளினது, பசுபதிக்குப் புண்யா புண்யங்கள் உண்டு என்றால், அந்தவத்த்வமும் (விநாசம்) ஸ்ருஷ்டிக்கும் ஸம்ஹாரத்திற்கும், விஷயமாதலும் ஸர்வஜ்ஞத்வமின்மையும் ஏற் படும் ஆகையால் பசுபதி மதமும், அஸமஞ்ஜஸம். (4)"
                            }
                        ]
                    },
                    {
                        "verse_number": 18,
                        "original_text": "Adhikarana 2.2.8 उत्पत्त्यसम्भवाधिकरणम्\nउत्पत्त्यसम्भवात्॥2.2.39॥\nन च कर्तुः करणम्॥2.2.40॥\nविज्ञानादिभावे वा तदप्रतिषेधः॥2.2.41॥\nविप्रतिषेधाच्च॥2.2.42॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.2.8 उत्पत्त्यसम्भवाधिकरणम्\nकपिलादितन्त्रसामान्याद्भगवदभिहितपरमनिःश्रेयससाधनाववोधिनि पञ्चरात्रतन्त्रेऽप्यप्रामाण्यमाशङ्कय निराक्रियते; तत्रैवमाशङ्कते \"परमकारणात्परब्रह्मभूताद्वासुदेवात्सङ्कर्षणो नाम जीवो जायते सङ्कर्षणात्प्रद्युम्नसंज्ञं मनो जायते तस्मादनिरुद्धसंज्ञोऽहङ्कारो जायते\" इति हि भागवतप्रक्रिया। अत्र जीवस्योत्पत्तिः श्रुतिविरुद्धा प्रतीयते; श्रुतयो हि जीवस्याऽनादित्वं वदन्ति। \"न जायते म्रियते वा विपश्चित्\" इत्याद्याः॥ 39॥\nसङ्कर्षणात्प्रद्युम्रसंज्ञं मनो जायत इति कर्त्तुर्जीवात्करणस्य मनस उत्पत्तिर्न सम्भवति, \"एतस्माज्जायते प्राणो मनस्सर्वेन्द्रियाणि च\" इति परस्मादेव ब्रह्मणो मनसोऽप्युत्पत्तिश्रुतेः, अतः श्रुतिविरुद्धार्थप्रतिपादनादस्यापि तन्त्रस्य प्रामाण्यं प्रतिषिध्यत इति॥ 40॥ \nएवं प्राप्ते प्रचक्ष्महे - वाशब्दात्पक्षो विपरिवर्तते, विज्ञानं चादि चेति, परब्रह्मविज्ञानादि सङ्कर्षणप्रद्युमानिरुद्धानामपि परब्रह्मभावे सति तत्प्रतिपादनपरस्य शास्त्रस्य प्रामाण्यं न प्रतिषिध्यते। एतदुक्त्तं भवति - भागवतप्रक्रियामजानतामिदं चोद्यं यज्जीवोत्पत्तिविरुद्धाऽभिहितेति। वासुदेवाख्यं परं ब्रह्मैवाश्रितवत्सलं स्वाश्रितसमाश्रयणीयत्वाय स्वेच्छया चतुर्धाऽवतिष्ठत इति हि तत्प्रक्रिया, यथा पौष्करसंहितायां \" कर्त्तव्यत्वेन वै यत्र चातुरात्म्यमुपास्यते। क्रमागौः स्वसंज्ञाभिर्ब्राह्मणैरागमं तु तत्\" इत्यादि। तुच्च चातुरात्म्योपासनं वासुदेवाख्यपरब्रह्मोपा सनमिति सात्वतसंहितायामुक्त्तम् \"ब्राह्मणानां हि द्व्र्रह्म वासुदेवाख्ययाजिनाम्। विवेकदं परं शास्त्रं ब्रह्मोपनिषदं महत्\" इति। तद्धि वासुदेवाख्यं परं ब्रह्म सम्पूर्णषाड्गुण्यवपुः सूक्ष्मव्यूहविभवभेदभिन्नं यथाधिकारं भक्त्तैर्ज्ञानपूर्वेण कर्मणाऽभ्यर्चितं सम्यक् प्राप्यते। विभावार्चनाद्व्यूहं पाप्य व्यूहार्चनात्परं ब्रह्म वासुदेवाख्यं सूक्ष्मं प्राप्यते - इति वदन्ति। विभवो हि नाम रामकृष्णादिप्रादुर्भावगणः। व्यूहो वासुदेवसङ्कर्षणप्रद्युम्नानिरुद्धरूपश्चतुर्व्यूहः। सूक्ष्मं तु केवलपाड्गुण्यविग्रहं वासुदेवाख्यं परं ब्रह्म। यथा पौष्करे \"यस्मात्सम्यक् परं ब्रह्म वासुदेवाख्यमव्ययम्। अस्मादवाप्यते शास्त्रात् ज्ञानपूर्वेण कर्मणा\" इत्यादि। अतः सङ्कर्षणादीनामपि परस्यैव ब्रह्मणः स्वेच्छाविग्रहरूपत्वात् \"अजायमानो बहुधा विजायत\" इति श्रुतिसिद्धस्यैवाश्रितवात्सल्यनिमित्तस्वेच्छाविग्रहसङ्ग्रहरूपजन्मनोऽभिधानात् तदभिधायि शास्त्रप्रामाण्यस्याप्रतिषेधः - इति। तत्र जीयमनोऽहङ्कारतत्त्वानामधिष्ठातारः सङ्कर्षणप्रद्युम्नानिरुद्धा इति तेषामेव जीवादिशब्दैरुभधानमविरुद्धम्; यथाऽऽकाशप्राणादिशब्दैबर्रह्मणोऽभिधानम्॥ 41॥\nविप्रतिषिद्धा हि जीवोत्पत्तिस्तस्मिन्नपि तन्त्रे; यथोक्त्तं परमसंहितायाम्। \"अचेतना परार्था च नित्या सतत विक्रिया ः त्रिगुणा कर्मिणां क्षेत्रं प्रकृतेरूपमुच्यते॥ व्याप्तिरूपेण सम्बन्धस्यस्याश्च पुरुषस्य च। सह्यनादिरनन्तश्च परमार्थेन निश्चितः\" इति। एवं सर्वास्वपि संहितासु जीवस्य नित्यत्ववचनाज्जीवस्वरूपोत्पत्तिः पञ्चरात्रतन्त्रे प्रतिषिद्धैव। जन्ममरणादिव्यवहारस्तु लोकवेदयोर्जीवस्य यथोपपद्यते, तथा \"नात्माश्रुते\"रित्यत्र वक्ष्यते। अतो नीवस्योत्पत्तिस्तत्रापि प्रतिषिद्धैवेति जीवोत्पत्तिवादनिमित्ताप्रामाण्यशङ्का दूरोत्सारिता। यश्चैष केषां चिदुद्धोषः \"साङ्गेषु वेदेषु निष्ठामलभमानः शाण्डिल्यः पञ्चरात्रशास्त्रमधीतवान्\" इति साङ्गेषु वेदेषु पुरुषार्थनिष्ठा न लब्धेति वचनात् वेदविरुद्धं तन्त्रमिति, सोऽप्यनाघ्रातवेदवचसामनाकलिततदुपबृंहणन्यायकलापानां श्रद्धामात्रविजृम्भितः; यथा \"प्रातः प्रातरनृतं ते वदन्ति पुरे दयाज्जुह्वति येऽग्रिहोत्रम्\" इति अनुदितहोमनिन्दोदितहोमप्रशंसार्थेत्युक्त्तम्; यथा च भूमविद्याप्रकमे नारदेन \" ऋग्वेदं भगवोऽध्येमि यजुर्वेदं सामवेदमाथर्वणं चतुर्थमितिहासपुराणं पञ्चमम्\" इत्यारभ्य सर्वं विद्यास्थानमभिधाय \"सोऽहंभगवो मन्त्रविदेवास्मिन्नेत्मवित्\" इति भूमयिद्याव्यतिरिक्त्तास ु सर्वासु विद्यास्वात्मवेदनालाभवचनं वक्ष्यमाणभूमविद्याप्रशंसार्थं कृतम्; अथवा अस्य नारदस्य साङ्गेषु वेदेषुे यत्परतत्त्वं प्रतिपाद्यते, तदलाभनिमित्तशेऽयं वादः, एवमेव शाण्डिल्यस्येति। पश्चाद्वेदान्तवेद्यवासुदेवाख्यपरब्रह्मतत्त्वाभिधानादवगम्यते, तथा वेदार्थस्य दुर्ज्ञा नतया सुखाववोधार्थः शास्त्रारम्भः परमसंहितायामुच्यते \"अधीता भगवन्वेदाः साङ्गोपाङ्गाः सविस्तराः। श्रुतानि च मयाऽङ्गानि वाकोवाक्ययुतानि च॥ न चैतेषु समस्तेषु संशयेन विना क्कचित्। श्रेयोमार्गं प्रपश्यामि येन सिद्धिभर्विष्यति\" इति। \"वेदान्तेषु यथासारं सङ्गृह्य भगवान् हरिः। भक्त्तानुकम्पया विद्वान्। सञ्चिक्षेप यथासुखम्\" इति च। अतः स भगवान्वेदैकवेद्यः परब्रह्माभिधानो वासुदेवो निखिलहेयप्रत्यनीककल्याणैकतानानन्तज्ञानानन्दाद्यपरिमितोदारगुणसागरः सत्यसङ्कल्पश्चातुर्वण्यचातुराश्रम्यव्यवस्थयाऽवस्थितान्धर्मार्थकाममोक्षाख्यपुरुषार्थाभिमुखान् भक्त्तानवलोक्यापारकारुण्यसौशील्यवात्सल्यौदार्यमहोदधिः स्वस्वरूपस्वविभूतिस्वाराधनतत्फलयाथात्म्याववोधिनो वेदान् ऋग्यजुः - सामाथर्वभेदभिन्नानपरिमितशाखान् विध्य र्थवादमन्त्ररूपान् स्वेतरसकलसुरनरदुरवगाहाँश्चावधार्य तदर्थयाथात्म्याववोधिपञ्चरात्रं शास्त्रं स्वयमेव निरमिमीतेति निरवद्यम्। यत्तु परैः सूत्रचतुष्टयं कस्यचिद्विरुद्धांशस्य प्रामाण्यनिपेधपरं व्याख्यातं तत्सूत्राक्षराननुगुणं सूत्रकाराभिप्रायविरुद्धं च। तथा हि सूत्रकारेण वेदान्तन्यायाभिधांयीनि सूत्राण्यभिधाय, वेदोपवृंहणाय च भारतसंहितां शतसाहस्त्रिकां कुर्वता मोक्षधर्मे ज्ञानकाण्डेऽभिहितं \"गृहस्थो ब्रह्मचारी च वानप्रस्थोऽथ भिक्षुकः। य इच्छेत्सिद्धिमास्थातुं देवतां कां यजेत सः\" इत्यारभ्य महता प्रबन्धेन पञ्चोत्रशास्त्रप्रक्रियां प्रतिपाद्य \"इदं शतसहस्त्राद्धि भारताख्यानविस्तरात्। आविध्य मतिमन्थानं दध्नो घृतमिवोद्धृतम्॥ नवनीतो यथा दधनो द्विपदां ब्राह्मणो यथा। आरण्यकं च वेदेभ्य ओपधीभ्यो यथाऽमृतम्॥ इदं महोपनिपदं चतुर्वेदसमन्वितम्। साङ्खययोगकृतान्तेन पञ्चरात्रानुाब्दितम्॥ इदं श्रेय इदं ब्रह्म इदं हितमनुत्तमम्। ऋग्यजुःसामभिर्जुष्टमथर्वाङ्गिरसस्तथा॥ भविष्यति प्रमाणं वा एतदेवानुशासनम्\" इति साङ्खययोगशब्दाभायां ज्ञानयोगकर्मयोगावभिहितौ; यथोक्त्तं \"ज्ञानयोगेन साङ्ख्यानां कर्मयोगेन योभिनाम्\" इति; भीष्मपर्वण्यपि \"ब्राह्मणैः क्षत्रियैर्वैश्यैः शूद्रैश्च कृतलक्षणैः। अर्चनीयश्च सेव्यश्च पूजनीयश्च माधवः॥ \nसात्वतं विधिमास्थाय गीतः सङ्गर्षणेन यः\" इति। कथमेवं ब्रुवाणो वादरायणो वेदविदग्रेसरो वेदान्तवेद्यपरब्रह्मभूरवासुदेवोपासनार्चनादिप्रतिपादनपरस्य सात्वतशास्त्रस्याप्रामाण्यं ब्रूयात्। ननु च \"साङ्ख्यं योगः पञ्चरात्रं वेदाः पाशुपतं तथा। किमेतान्येकनिष्ठानि वा मुने\" इत्यादिना साङ्ख्यादीनामप्यादरणीयतोच्यते, शारीरकेऽपि साङ्खयादीनि प्रति षिध्यन्ते; ैअत इदमपि तन्त्रं तत्तुल्यम्; नेत्युच्यते, यतस्तत्रापीममेव शारीरकोक्त्तन्यायमवतारयति \"किमेतान्येकनिष्ठानि पृथङ्निष्ठानि वा\" इति प्रश्रस्यायमर्थः किं साङ्ख्ययोगपाशुपतवेदपञ्चरात्राणि एकतत्त्वप्रतिपादनपराणि, पृथक्त्तत्वप्रतिपादनपराणि वा, यदैकत्त्वप्रतिपादनपराणि, किं तदेकं तत्त्वम्?। यदा पृथक्त्तत्त्वप्रतिपादनपराणि तदैषां परस्परविरुद्धार्थप्रतिपादनपरत्वाद्वस्तुनि विकल्पासम्भवाच्छैकमेव प्रमाणमङ्गीकरणीयम्, किं तदेकमित्यस्योत्तरं ब्रुवन् \"ज्ञानान्येतानि राजर्षे विद्धि नानामतानि वै। साङ्ख्यस्य वक्त्ता कपिल\" इत्यारभ्य साङ्खययोगपाशुपतानां कपिलहिरण्यगर्भपशुपतिकृतत्वेन पौरुषेयत्वं प्रतिपाद्य \"अवान्तरतषा नाम वेदाचार्य्यः स उच्यते\" इति वेदानामपौरुषेयत्वमभिधाय\"पञ्चरात्रस्य वक्त्ता नारायणः स्वयम्\" इति पञ्चरात्रतन्त्रस्य वक्त्त नारायथः स्वयमेवेत्युक्त्तवान्। एवं वदतश्चायमाशयः - पौरुषेयाणां तन्त्राणां परस्परविरुद्धवस्तुवादतया अपौरुषेयत्वेन निरस्त प्रमादादिनिखिलदोषगन्धवेदवेद्यवस्तुविरुद्धाभिधायित्वच्च यथावस्थितवस्तुनि प्रामाण्यं दुर्ल्लभम्; वेदवेद्यश्च परब्रह्मभूतोनारायणः; अतस्तत्तन्त्राभिहितप्रधानपुरुषपशुपतिप्रभृतितत्त्वस्य वेदान्तवेदेयपरब्रह्मभूतनारायणात्मकतयैव वस्तु त्वमभ्युपगमनीयमिति। तदिदमाह च \"सर्वेषु च नृपश्रेष्ठ ! ज्ञानेष्वेतेषु दृश्यते। यथागमं यथान्यायं निष्ठानारायणः प्रभुः\" इति। \"यतागमं यथान्याय\" मिति न्यायानुगृहीततत्तदागमोक्त्तं वस्तु परामृशतो नारायण एव सर्वस्य वस्तुनो निष्ठेति दृश्यते। अब्रह्मात्मकतया तत्तत्तन्त्राभिहिनानां तत्त्वानां \"सर्वं खल्विदं ब्रह्म\" \"विश्वं नारायथ\" इत्यादिना सर्वस्य ब्रह्मात्मकतामनुसन्दधानस्य च नारायण एव निष्ठेति प्रतीयत इत्यर्थः। अतो वेदान्तवेद्यः परब्रह्मभूतो नारायणः स्वयमेव पञ्चरात्रस्य कृत्स्नस्य वक्त्तेति, तत्स्वरूपतदुपासनाभिधायि तत्तन्त्रमिति च तस्मिन्नितरतन्त्रसामान्यं न केनचिदुद्भावयितुं शक्यम्। अतस्तत्रैवेदमुच्यते \"एवमेकं साङ्खययोगं वेदारण्यकममेव च। परस्पराङ्गान्येतानि - पञ्चरात्रं तु कथ्यते\" इति; साङ्ख्यञ्च योगश्च साङ्ख्ययोगम्, वेदाश्चारण्यकानि च वेदारण्यकम्, परस्पराङ्घान्येतान्येकतत्वप्रतिपादनपरतयैकीभूतानि - एकं पञ्चतात्रमिति कथ्यते। एतदुक्त्तं भवति साङ्ख्योक्त्तानि पञ्चर्विशतितत्त्वानि, योगोक्त्तं च यमनियमाद्यत्मकं योगम्, वेदोदितकर्मस्वरूपाण्यङ्गीकृत्य तत्त्वानां ब्रह्मात्मकत्वम्, योगस्य च ब्रह्मोपासनप्रकारत्वं कर्मणां च तदाराधनरूपतामभिदधति ब्रह्मस्वरूपं प्रतिपादयन्त्यारण्यकानि। एतदेव परेण ब्रह्मणा नारायणेन स्वयमेव पञ्चरात्रतन्त्रे विशदीकृतमिति। शारीरके च साङ्ख्योक्त्ततत्त्वानामब्रह्मात्मकतामात्रं निराकृतम्; न स्वरूपम्। योगपाशुपतयोश्चेश्वरस्य केवलनिमित्तकारणता परावरतत्त्वविपरीतकल्पना, वेनवहिष्कृताचारो निराकृतः न योगस्वरूपम्, पशुपतिस्वरूपं च। अतः साङ्ख्यं योगः पञ्चरात्रं वेदाः पाशुपतं तथा आत्मप्रमाणान्येतानि न हन्तव्यानि हेतुभिः\" इति तत्तदभिहिततत्तत्स्वरूपमात्रमङ्गीकार्य्यम्; जिनसुगताभिहिततत्त्ववत्सर्वं न बहिष्कार्य्यमित्युच्यते। यथाऽऽगमं \"यथान्यायं निष्ठा नारायणः प्रभु\" रित्यनेनैकार्य्यात्॥ 42॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.2.8 उत्पत्त्यसम्भवाधिकरणम्\nसाङ्ख्यादितन्त्रवत् पाञ्चरात्रतन्त्रमप्यप्रमाणम्, उत नेति संशयः। अप्रमाणमिति पूर्वः पक्षः। \"वासुदेवात्सङ्कर्षणो नाम जीवो जायते\" इति श्रुतिविरुद्धजीवोत्पत्त्यादिप्रतिपादनात्, \"चतुर्षु वेदेषु पुरुषार्थमलभमानः\" इति वेदगणानादरवचनाच्च। राद्धान्तस्तु - सङ्कर्षणप्रद्युम्नानिरुद्धानां परब्रह्मभावानाम् \"अजायमानो बहुधा विजायते\" (तै.आ. ३-१३-१) इति श्रुतिप्रसिद्धस्वेच्छावतारप्रतिपादनान्न क्वचिछ्रुतिविरोधः। जीवाहङ्कारमनश्शब्दाश्च तत्तच्छरीरकाणां सङ्कर्षणादीनामेवाभिधायकाः, \"तत्तेज ऐक्षत\" (छा.उ. ६-२-३) इति तेजःप्रभृतिशब्दवत्। \"चतुर्षु वेदेषु पुरुषार्थमलभमानः\" इति च अनुदितहोमनिन्दावत्; यथा \"ऋग्वेदं भगवोऽध्येमि\" इत्यारभ्य \"इतिहासपुराणां पञ्चमम्\" (छा.उ. ७-१-२) इत्यादिना सर्वेषु विद्यास्थानेषु चात्मनो वेदनाभाववचनं वक्ष्यमाणप्रशंसार्थम्। तन्त्रेऽस्मिन्वेदान्तोदितब्रह्मोपासनविधानाद्वेदाविरुद्धतदर्चनादिविधानाच्चावगम्यते इति प्रमाणमेव। सूत्रार्थस्तु - उत्पत्त्यसंभवात् - \"न जायते म्रियते वा\" (कठोप. १-२-१८) इत्यादिश्रुतेः जीवस्योत्पत्त्यसंभवाज्जीवोत्पत्तिवचनाच्च न प्रमाणम्॥  न च कर्तुः करणम् । \"सङ्कर्षणात् प्रद्युम्नसंज्ञं मन उत्पद्यते\", इति मनसः करणस्य कर्तुर्जीवादुत्पत्तिश्च श्रुतिविरुद्धत्वान्न संभवति; \"एतस्माज्जायते प्राणो मनस्सर्वेन्द्रियाणि च\" (मु.उ. २-१-३) इति मनसो ब्रह्मण उत्पत्तिः श्रूयते॥४०॥ \nवाशब्दात्पक्षो विपरिवर्तते। विज्ञानं चादि च विज्ञानादि ब्रह्म। सङ्कर्षणादीनां ब्रह्मभावे सति \"अजायमानो बहुधा विजायते\" इति श्रुतिप्रसिद्धस्वेच्छावतारस्यैवात्राभिधानात्, तदप्रतिषेधः, प्रामाण्याप्रतिषेधः। सङ्कर्षणादीनां जीवादिसमानाधिकरणतया निर्देशस्तेषामधिष्ठातृतयोपपद्यते॥  विप्रतिषेधाच्च। अस्मिन्नपि तन्त्रे जीवोत्पत्तिविप्रतिषेधाच्च अविरुद्धमिदं तन्त्रम्। \"व्याप्तिरूपेण संबन्धस्तस्याश्च पुरुषस्य च। स ह्यनादिरनन्तश्च परमार्थेन निश्चितः॥\" इति हि पुरुषस्योत्पत्तिः प्रतिषिध्यते॥ इति उत्पत्त्यसंभवाधिकरणम्॥ ॥इति श्रीभगवद्रामानुजविरचिते श्रीवेदान्तदीपे द्वितीयस्याध्यायस्य द्वितीयः पादः॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.2.8 उत्पत्त्यसम्भवाधिकरणम्\nसाङ्ख्यादिवत्पञ्चरात्रमपि जीवोत्पत्त्यभिधानात्, श्रुतिविरुद्धत्वेन तदसंभवादप्रमाणम्॥३९॥\nकर्तुः - जीवात्, करणं - मनश्च, श्रुतावुत्पद्यते इति नोच्यते, एतस्माज्जायते प्राणो मनस्सर्वेन्द्रियाणि च इत्यादि श्रुतेः॥४०॥\nवासुदेवात्सङ्कर्षणो नाम जीवः इत्यादौ सङ्कर्षणादीनां विज्ञानादिरूपवासुदेवत्वे सति तदभिधायिनः प्रामाण्यानिषेध:। परब्रह्मवासुदेवस्य श्रुतावपि अजायमानो बहुधा विजायते इति चावतारश्श्रूयते जीवादिशब्दाः तत्तच्छरीरकसङ्कर्षणादीनां वाचकाः॥४१॥\nतस्मिन्नपि तन्त्रे व्याप्तिरूपेण संबन्धस्तस्याश्च पुरुषस्य च। स ह्यनादिरनन्तश्च परमार्थेन निश्चितः॥ इति जीवोत्पत्तिप्रतिषेधाच्चाविरोधश्श्रुतः॥४२॥ इति उत्पत्त्यसम्भवाधिकरणम् ॥ ८ ॥ इति श्रीभगवद्रामानुजविरचिते श्रीवेदान्तसारे द्वितीयाध्याये द्वितीयः पादः । अथ द्वितीयाध्यायस्य तृतीयः पादः"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.2.8 उत्पत्त्यसम्भवाधिकरणम्\n॥ उत्पत्त्यसम्भवात् ॥ अवान्तरसङ्गतिमाह - कपिलादीति । आशङ्कयेति पूर्वपक्षसूत्रद्वयार्थः, निराक्रियत इति सिद्धान्तसूत्रद्वयार्थ इति विभागः । पञ्चरात्रं किं साङ्खयादिवत् क्कचित् प्रमाणम्? उत कार्त्स्न्ेन प्रमाणम्? । किमस्य क्कचिच्छुतिविरोधोऽस्ति? उत क्कचिदपि नास्तीति? । किमत्र जीरोत्पत्त्यादिकं विवक्षितम्? उत नेति । सङ्कर्षण\nप्रद्युम्नादिशब्दाः किं जीवादिशब्दविशेषणतया निर्दिष्टाः? उत जीवादिशब्दाः सङ्कर्षणादिशब्दविशेषणतया निर्दिष्टाः? इति, सङ्कर्षणादिशब्दानां जीवादिशब्दविशेषणत्वे जीवोत्पत्त्यादिकं विविक्षितमिति श्रुतिविरोधसद्भावादविरुद्धांशे प्रामाण्यात्तदेकदेशस्योपादेयत्वम्, जीवादिशब्दानां सङ्कर्षणादिशब्दविशेषणत्वे जीवोत्पत्त्यादेरविवक्षितत्वेन क्कचिदपि श्रुतिविरोधो नास्तीति कार्त्स्नेन प्रमाणत्वात् कार्त्स्नेन निःश्रेयसार्थिभिरुपादेयत्वं सिद्ध्यते । कथमाशङ्क्यत इत्यत्राह - तत्रैवमिति । परमकारणादित्यादिः पञ्चरात्रग्रन्थः ॥39॥\nन च कर्त्तुः करणम् ॥ कर्त्ता- जीवः ॥40॥\nविज्ञानादिभावे वा तदप्रतिषेधः ॥ सिद्धान्तसूत्रतां दर्शयति । वाशब्दादिति- \"अपि वा कर्तृसामान्यात्\" \"एकं वा संयोगरूपचोदनाख्याविशेषादितिवदिति भावः । विज्ञानं चादि चेतीति - चैतन्यस्य स्वरूपिण इति मन्त्रलिङ्गेत्, \"भगवान्वासुदेवः परा प्रकृति\"रिति वचनाच्च वासुदेवस्य ज्ञानस्वरूपत्वपरमकारणत्वे प्रतिपादिते, तस्माद्विज्ञानादिशब्देन भगवान्वासुदेवः स्मारित इति भावः; विज्ञानैश्वर्य्यादिगुणसद्भाव इति योजानायां तेषां सङ्कर्षणादिनां वासुदेवत्वमार्थं स्यात्, ततोऽपि शाब्दत्वानुगुणयोजना वरम्, \"सत्यं ज्ञानमनन्तं ब्रह्म\" \"तस्माद्वा एतस्मादात्मन आकाशः सम्भूतः\" \"यतो वा इमानि भूतािान जायन्त\" इति ज्ञानस्वरूपस्य ब्रह्मणः परमकारणत्वप्रतिपादकवेदान्तैककण्ठ्यद्योतनार्थं च विज्ञानं चादि चेति व्याख्यातम्, सङ्कर्षणेत्यादिना सूत्रस्य वाक्यार्थ उक्त्तः । के पुनः सङ्कर्षणादयः, तेषां परब्रह्मभावः कथं, तथा ब्रह्मणः उत्पत्तिर्वा कथं, शास्त्रप्रामाण्यं वा कथमित्यत्राह - एतदुक्त्तं भवतीति । भागवतेत्यादि - कर्त्तव्यत्वेनेत्यादिवचनमागमशब्दनिर्वचनपरम्, स्वसंज्ञाभिः - नमश्शब्दाद्युपेतैस्तत्तद्व्यूहनामभिरित्यर्थः । क्रमागतैरुपास्यवस्तुप्रतिपादनाच्छास्त्रस्यागमत्वमिति श्लोकार्थः \"चातुरात्म्यमुपास्यते\" इत्यनेन सङ्गर्षणादिचातुर्विध्यं समाश्रयणीयत्वायेति दर्शितम् । सङ्कर्षणादीनां परब्रह्मभावः\nकथमित्त्राह - तच्चेति । चातुरात्म्योपासनपरशास्त्रस्य वासुदेवाख्यपरब्रह्मोपासनपरत्वदर्शनाच्चातुर्विध्यं वासुदेवस्येति सिद्धम्, सङ्कर्षणाद्यर्चनं किमर्थं, वासुदेवार्चनं हि मोक्षपदं, न केवलं चातुरात्म्योपासनमेव प्रतिपाद्यते विभावाच्चनादिकमपि प्रतिपाद्यत इति शङ्कायामयोगव्यवच्छेदज्ञापनार्थं चातुरात्म्यविवरणार्थं चाह । तद्धीति - सूक्ष्मं परमित्येकार्थं पदद्वयम्, विभवादयः क इत्यत्राह - विभवो हीति । चतुर्व्यूहः - चतुर्विभागः, उक्त्तार्थे प्रमाणमाह - यथा पौष्कर इति । यस्मादित्यादिवचनं परस्य ब्रह्मणो वा सुदेवाख्यस्य प्राप्यत्वं दर्शितम्, आदि - शब्दोपात्तेषु तत्प्रकरणस्थवचनेषु व्यूहविभवार्च्चनतत्फलादि द्रष्टव्यमित्यर्थः । न केवलं श्रुतिविरोधाभावः तदानुगुण्यमेवास्तीति दर्शयितुम् \"अजायमान\" इत्यादिवाक्यमुपात्तम् । जीवादिसामानाधिकरण्यनिर्वाहमाह - तत्रेति । ॥ * ॥ जीवादिशब्दैः सङ्कर्षणादीनां विशेष्यत्वेऽनुकूललिङ्गमुक्त्तम्, सङ्कर्षणादिशब्दैर्जीवादीनां विशेष्यत्वे प्रतिकूललिङ्गमुच्यते ।\nविप्रतिषेधाच्च ॥ विप्रतिषेधो विशेषेण प्रतिषेधो विविधप्रतिषेधो वा, यथाश्रुतिविप्रतिपन्नेत्यत्रास्मत्तः श्रवणेन विशेषतः प्रतिपन्नेत्यर्थः तद्वत्, यथा बुद्धेक्षेमप्रापणं तच्छास्त्रैर्विप्रतिषिद्धभित्यत्र विप्रतिषेधशब्दः तथाऽयमपि निषेधपर इति भावः । यद्वा विप्रतिषेदो व्याघातः, जीवोत्पत्तिप्रतिषेधप्रतिपादकशास्त्रेण जीवोत्पत्तिवचनस्य व्याघातमभिप्रेत्य व्याघातहेतुभूतजीवोत्पत्तिनिषेधमाह - विप्रतिषिद्धा हीति । सर्वास्वपि संहितास्विति - अनेन विप्रतिषेधशब्दे विशब्दार्थो विवक्षितः, जीवोत्पत्तिः कथ्यतां नाम तथाऽपि न श्रुतिविरोधः, श्रुतावपि जीवोत्पत्तिदर्शनादित्याह - जन्ममरणादि इति । तर्हि तस्य निर्वाहः कथमित्यत्राह - वक्ष्यत इति । करणाद्याश्रयशरीरसंयोगकृतज्ञानविकाससङ्कोचलक्षणावुत्पत्तिविनाशाविति वक्ष्यत इत्यर्थः । उपसंहरति । अत इति - यैर्जीवोत्पत्त्यादिप्रतिपादनेन शास्त्रस्याप्रामाण्यं सिद्धान्तितं तैरेतच्छास्त्राविवक्षितमर्थं विवक्षितत्वेनारोप्याप्रामाण्यमुक्त्तं स्यात्, अतोऽप्रागाण्यं पूर्वपक्षीकार्य्यं न सिद्धान्तीकर्त्तव्यम्, तस्मात्परैतुक्त्तं सूत्रानभिमताप्रामाण्यहेतुं दूषयितुमनुददति । यश्चैप इति - सोऽपीत्यादीना, निष्ठामलभमान इत्यस्य परोक्त्तार्श्राभ्युपगमेन परिहार उक्त्तः । अथ अन्यथार्थं वक्ष्यंस्तमर्थं दृष्टान्ते शिक्षयति । अथवेति - तमेवदार्ष्टान्तिकेऽप्याह - एवमिति । कथमिदमवगम्यत इत्यत्राह - पश्चाद्वेदान्तवेद्यति । श्रीपञ्चरात्रस्य वेदार्थविशदीकरणरूपतामाह - तथेति । तथा उक्त्तानुगुणपेवेत्यर्थः । संशयेन विना क्कचिदिति - संशयः - अनधीतशास्वासु श्रुतार्थविरोधोऽस्ति न चेत्येवरूपः । यद्वा प्रतिपन्नेष्वर्थेषु यच्छ्रयस्तन्न जानामीत्यर्थः ॥\n\"अधीता भगवन्वेदा\" इत्यादिश्लोकानामुत्तरश्लोकोऽयं \"वेदान्तेषु यथासारं संगृह्यभगवान् हरिः । भक्त्तानुकम्पया विद्वान् सञ्चिक्षेप यथासुख\"मिति । मोक्षधर्म्मे \"यं वाकेप्वनुवाकेषु निषत्सूपनिषत्सु च ।गृणन्ति सत्यधर्माणः सत्यं सत्येषु साम\"स्विति, एकायनशाखाविषये पारमेश्वरं वचनं \"महतो वेदवृक्षस्य मूलभूतो महानयम् । स्कन्धभूता ऋगाद्यास्ते शाखाभूतास्तथा मुने\" इत्यादि द्रष्टव्यम् । बौद्धाद्युपदेशवदिदमपि विप्रलम्भाय कृतं किं न स्यात्, वेदार्थ उच्यते चेत्, अत एव वेदा अध्यापयितव्याः, किं ग्रन्थनिर्माणेनेत्याशङ्कां परिजिहीर्षुर्वेदान्तेषु यथासारमित्यादि वचनार्थञ्चाभिप्रयन्नाह - अतः स भगवानिति । अतो वेदार्थस्य दुरववोधार्थत्वात् भगवानित्यादिविशेषणानि भ्रमविप्रलम्भादिसम्भवशङ्काव्यावृत्त्यर्थानि भगवच्छब्देन हेयप्रत्यनीककल्याणैकतानत्वे विवक्षिते, किं प्रमाणमित्यत्राह - वेदैकवेद्य इति । पुरुषत्वात्स दोष इत्याद्यनुमानस्य धर्मिग्राहकप्रमाणबाधमभिप्रेत्यैकशब्दयोगः, तद्धि ब्रह्म न वासुदेव इत्यत्राह - परब्रह्माभिधान इति । भगवच्छब्दसमाख्याप्रमाणसिद्धमर्थमाह - निखिलहेयेति । वक्ष्यमाणव्यवथानुगुणविशेषणमाह - सत्यसङ्कल्प इति । भक्त्तान् - \"शुद्धभावं गतो भकत्या शास्त्राद्वेह्मि जनार्दन\"मिति वचनात्, भक्त्तिः सम्यक्शास्त्रज्ञानहेतुः सात्त्विकजनसंरक्षणाय, वेदाषाश्रयेण तदुपमर्दनकारिणामसुराणां निरसनाय, कृतं बुद्धादिशास्त्रमिति; तच्च न रक्षणोपयुक्त्तम् अतो भक्त्तरक्षणार्थं कृतेऽ्रस्मिन् प्रबन्धे न दोषगन्ध इति भावः । विप्रलम्भासम्भवार्थमाह - अपारेति । वेदैरेवालम्, किं पञ्चरात्रेणेत्यत्राह - ऋग्यजुस्सामार्थवभेदभिन्नानपरमितशास्वानिति । विध्यर्थवादमन्त्ररूपानिति - तत्त्वविषयं यदत्रेच्यते तत्सर्वमर्थवादादिषु प्रतिपादितमिति भावः । विलक्षणज्ञानैर्ज्ञायत एव किमनेनेत्यत्राह - स्वेतरेति । निरवद्यं - पाशुपतादिषु यदवद्यं तन्नास्त्यत्रेति भावः । ननु बौद्धार्हतादयो भगवत्प्रणीताः तद्वदिदं किं न स्यात्? उच्यते, अवतारप्रयोजनं हि दुष्कृद्विनाशनं साधुपरित्राणं च तत्र दुष्कृद्विनाशाय बौद्धादिप्रणीतिः, इदं तु नारदशाण्डिल्यादिसाधुपरित्राणायेति वैषम्यमिति, नारदादयो ह्यत्र\nश्रोतारः, नारदादिश्रोतृत्वकथनं विप्रलम्भार्थमिति चेन्न; सर्वत्राविश्वासप्रसङ्गात्,सर्वशक्त्तिना भगवता वेदानामपौरुषयत्वादिख्यापनं विप्रलिप्सया कृतमिति शङ्का कर्त्तुं हि शक्यते । किञ्च वेदोदिता एव अर्थाः सर्वत्रसहस्त्रशः श्रीपञ्चरात्रे श्रूयन्ते, बौद्धादिषु हि वेदप्रामाण्यनिराकरणादिकं दृश्यते । किञ्च प्रमाणभूतेषु प्रबनधेषु बुद्धागमादीनां श्रुतिविरोधात् परित्याज्यत्वं श्रूयते, न तथा श्रीपचरात्रस्य, प्रत्युत श्रुतिसारार्थविशदीकरणरूपत्वमेव दृश्यते, एवं नारदशाण्डिल्यादिसात्विकसंरक्षणाय प्रवृत्तत्वाद्वेदविहितानेकार्थप्रतिपादकत्वाद्वेदार्थावगमसौकर्याय प्रवृत्तत्वेन प्रमाणभूतप्रबन्धेषु श्रूयमाणत्वात्, वेदार्थविशदीकरणरूपत्वानुगुणं वेदान्तार्थस्य प्रतिपादनदर्शनादतिशङ्कायां वेदेऽप्वनाप्वासप्रसङ्गाच्च, दुष्कृद्विनाशार्थप्रवृत्त श्रुतिविरुद्धार्थप्रतिपादक प्रमाणभूतप्रबन्धान्तरनिन्दिरबुद्धागमादिसाम्यबुद्धिः श्रीपञ्चरात्रशास्त्रसमीपं नासादयतीत्यर्थः, एवं परोक्त्ताप्रामाण्यहेतुर्निराकृतः । अथ परोक्त्तं सूत्रार्थमनुद्य दूषयति । यत्त्विति - सूत्रचतुष्टयमिति न सूत्रद्वयमित्यर्थः । सूत्राक्षराननुगुणम् - वाशब्दतदप्रतिषेधादिसूत्रपदाननुगुणमित्यर्थः । अपि वा कर्तृसामान्यात् प्रमाणमनुमानं स्यात्, एकं वा संयोगरूपचोदनाख्याविशेषा\"दित्यादिषु वाशब्दः पक्षविपरिवृत्तिपरो दृष्टः, विप्रतिषेध - शब्दोऽपि तदप्रतिषेधवाशब्दसाहचर्यान्निषेधार्थ एवेति भावः । सूत्रका राभिप्रायविरोधमुपपादयति । तथाहीति - सूत्रकारेण सूत्रेऽयमर्थ उक्त्तश्चेत् किमर्थं महाभारते कथनमिति शङ्कायां प्रयोजनभेदं दर्शयति । वेदान्तन्यायाभिधायीनीति - वेदोपवृंहणाय चेति । भ्रधीतशाखार्थस्य संशयविपर्ययादिनिरासकोन्यायः अनधीतशाखार्थैककण्ठ्येधीतशाखार्थज्ञानमुपवृंहणमित्यर्थः । गृहस्थ - इत्यादिना महता प्रबन्धेन विस्तरेण इदं श्रेयः - एतच्छास्त्रोक्त्तमेव सांसारिकफूसाधनम्, इदं ब्रह्म - एतदुक्त्तमेव परमप्राप्यं ब्रह्म इदंमनुत्तमं हितम् - अपवर्गसाधनमित्यर्थः । अर्थवाङ्गिरसैः - अथर्वणा अङ्गिरसा च दृष्यैरर्थववेदप्रदेशैः ऋगादिशब्दैः तत्तदर्थोऽभिप्रेतः । साङ्खयोगशब्दौ व्याचष्टे । साङ्खयेति - कर्मज्ञानयोगोपेतमित्यर्थः, महाभारतप्रशस्तत्वहेतोरनैकान्त्य\nमाह - ननु चेति । परिहरति - नेतीति । यतस्तत्रापीति । साङ्खयादीनां वेदाविरुद्धांशे प्रामाण्यम्, कृत्स्नाविरुद्धस्य श्रीपञ्चरात्रस्य कार्त्स्न्ेन प्रामाण्यमिति न्यायमवतारयतीत्यर्थः । तदुपपादयति । किमतानीति - एकतत्त्वप्रतिपादनपरत्वे प्रमेयविशेषबुभुत्सा, पृथक्तत्त्वप्रतिपादनपरत्वे प्रमाणविशेषवुभुत्सा \"अतिरात्रं षोडशिनं गृह्वाति, उदिते जुहोति, अनुदिते जुहोति, व्रीहिभिर्यजेत, यवैर्यजेत\" इत्यादिप्वधिकारिभेदेन कालभेदेन फलभेदेन विकल्पः सम्भवत्यनुष्ठाने, सिद्धवस्तुनि तु विकल्प्योत्त्यमाहेति भावः । ज्ञानान्येतानीति - किं त्वया तत्तद्ग्रन्थकाराभिप्रायः पृष्टः? उतार्थस्थितिः पृष्टा? । तत्तद्ग्रन्थकाराभिप्रायश्चेत् - पृथङ्निष्ठान्येव मतानीत्याह - ज्ञानान्येतानीति । \"साङ्ख्यस्य वक्त्ता कपिलः परमर्षिस्य उच्यते । हिरण्यगर्भो योगस्य वक्त्त नान्यः पुरातनः । उमापतिः पशुपतिः श्रीकण्ठो ब्रह्मणः सुतः । उक्त्तवानिदमव्यग्रं ज्ञानं पाशुपतं शिवः\" इत्येतानि वचनानि आरम्यशब्दोपात्तानि \"पञ्चरात्रस्य कृत्स्नस्य वक्त्ता नारायणः स्वय\"मिति वक्त्तव्यवक्त्तविशेषणद्वयं श्रूयते । एभिः फलितमाह - एवं वदत इति । न्यायानुग्रहीतवस्तुपरामर्शस्वरूपमाह - अब्रह्मात्मकतयेति । वचनान्तरेण विशदयति । अत इति -परस्पराङ्गानि\nएकमिति पदद्वयं व्याचष्टे । एकीभूतानीत्यन्तेन - एकं पञ्चरात्रमित्यार्थमेकत्वमुक्त्तम्, एकवचनान्तत्वात् । यद्वा एकीभूतानीत्यनेनाङ्गाङ्गिभावफलितार्थ उक्त्तः, एकं पञ्चरात्रमिति, एकपदव्याख्यानम् अत्र किमङ्गि, तस्य किमपेक्षितं प्रतिपादयन्त्यङ्गानि भवन्ति, तेषु कस्मिन्नशेऽपेक्षा, तत्सर्वं पञ्चरात्रमेकमेव कथमासीदित्यात्राह - एतदुक्त्तं भवतीति । तर्हि शारीरके तन्निराकरणं कथमित्यत्राह - शारीरके चेति । सर्वेषां साङ्खयादीनां प्रामाण्यं प्रतिपादयदिव किमपि वचनं दृश्यत इति तद्भ्रमनिवृत्यर्थं तस्यार्थमाह - अत इति । उक्त्तार्थे हेतुमाह - अनेनैकार्य्यादिति । न केवलं तत्तदागममात्रपरामर्शः, न्यायपरामर्शोऽपि ह्यत्रोक्त्तः \"यथान्याय\"मिति, \"साङ्खयं योग\" इत्यादिवचनस्यान्यथार्थश्चेद्वेतविरुद्धांऽशेपि प्रामण्याभिधायीदं वचनम् \"विरोधे त्वनपेक्षं स्यात्\" इति न्यायादप्रमाणं स्यात्, अग्रीषोमीयर्हिसादीनामधर्मत्वस्य साङ्खये प्रतिपादनादिति भावः । एवं\nविरुद्धार्थप्रबन्धप्रामाण्यप्रतिपादकत्वे अस्यापि वचनस्याप्राण्यप्रसङ्गात्, \"निष्ठा नारायथ\" इत्याद्यैकार्य्याच्च \"साङ्खयं योग\" इत्यादिवचनस्योक्त्त एवार्थः, बौद्धादिग्रन्थेप्वप्यविरुद्धार्थसम्भवात् तत्स्वीकारप्रसङ्गइति चेन्न, तत्र वेदाप्रामाण्यताद्विरुद्धार्थप्रतिपादनं कृतम्; साङ्गयादिषु तु वेदाङ्गीकार एवास्तीति तेप्वविरुद्धांशस्वीकार इति यथोक्त्त एवार्थः ॥\nअत्र भाष्यकारैः सूत्रकाराभिप्रायानुगुण्यात्, कार्त्स्न्ेन वेदाविरोधात्, सूत्राक्षरसामञ्जस्याच्च, तन्त्रान्तरसाम्यं व्युदस्तम् । अत्र सूत्रकाराभिप्रायो मोक्षधर्मवचनैरवगम्यते, तथा हि तत्र श्रीपञ्चरात्रस्य बहुमुखं प्रामाण्यं प्रपञ्चितम् - तत्र \"गूढं मां प्रश्नविद्राजन् पृच्छसे त्वमिहानघ । न ह्येष तर्कया शक्यं वक्त्तुं वर्षशतैरपि ॥ ऋते देवप्रसादाद्वै राजन् ज्ञानागमेन् वा । गहनं ह्येतदाख्यानमाख्यातव्यं तवारिह\"न्निति, \"अवाच्यमेतद्वक्त्तव्यमात्मगुह्यं सनातन\" मिति च, पृष्टार्थस्य परमरहस्यत्वं दुरववोधत्वमयोग्येप्ववक्त्तव्यत्वं च दशिर्तम्, \"तेनैव प्रथिता ब्रह्ममर्यादा लोकभाविनी\"ति लोकहिताय प्रवृत्ततया ब्राह्यागमव्यावृत्तिर्दर्शिता; \"तत्र प्रशासतो राज्यं धर्मेणामित्रधातिनः । नानृता वाक् समभवन् मनो दुष्टं च नाभवत् ॥ संस्धिते तु नृपेतस्मिश्छास्त्रमेतत् सनातनम् । अन्तर्धास्यति तत्सत्यमेतद्वः कथितं मया\" इति योग्यजनभूयिष्ठकाले प्रवृत्तिः, कालान्तरे तिरोधानं चेति वैलक्षण्यमुक्त्तम्, तत्राप्याविर्भावतिरोभावकथनादर्थशरीरस्य वेदार्थवदनादित्वं दर्शितम्, ततश्च बाह्यागमव्यावृत्तिः; \"उत्पद्यन्ते व्यथन्ते च यान्यतो यानि कानिचित् । तान्यर्वाक्कालिकतया निष्फलान्यनृतानि च\" इति बाह्यागमानामर्वाक्कालिकत्वस्मरणात्, वेदैश्चतुर्भिः सम्मितं कृतं मेरौ महागिरौ\"इति सर्वमर्यादास्थापकमुनिजनमूयिष्ठे मेरौ प्रवृत्ततया देशतोऽपि वैलक्षण्यमुक्त्तम् \"एकाग्रमनसो दान्ता ऋषयः संयमे रता\" इति । दिव्यं \"वर्षसहस्त्रं वै सर्वे ते मुनयः सम\"मिति; \"नारायणानुशिष्टा हि तदा देवी सरस्वती । विवेश तानृषीन् सर्वान् लोकानां हितकाम्यया\" इति । तैरेकमतिभिर्भूत्वा यत्प्रोक्त्तं शास्त्रमुत्तम\"मिति च प्रवर्त्तकानामृषीणामत्र गुणवत्त्वं तपोमहिमवत्त्वं भगवत्प्रसादलब्धसरस्वतीकत्वं बहूनामैकमत्यं च दर्शितम् । \"उशना वृहस्पतिश्चैव यदोत्पन्नौ भविष्यतः । तदा प्रवक्ष्यतः शास्त्रं युष्मन्मतिभिरुद्धृत\"मिति, \"युष्मत्कृतमिदं शास्त्रं प्रजापालो वसुस्ततः । वृहस्पतेः सकाशाद्वै प्राप्स्यत द्विजसत्तमा\" इति प्रकृष्टदेवर्षिपरिग्रहः प्रकृष्टशिष्याधिगमश्च दर्शितः । वेदैश्चतुर्भिः सम्मितम्, इदं महोपनिषदम्, \"अत्र धर्मार्थकामा हि मोक्षः पश्चाच्चिकीर्षित\" इति सर्ववेदवेदान्तसारत्वं गुडजिह्विकान्यायेन त्रिवर्गप्रतिपादकत्वं मोक्षैकनरत्वमनुत्तमहितत्वं चोक्त्तम्, सर्वे प्रमाणं हि तथा यथैतच्छास्त्रमुत्तमन् । भविष्यति प्रमाणं वै एतन्मदनुशासनम् ॥ अस्मात्प्रवक्ष्यत धर्मान् मनुः स्वायम्भुवः स्वय\" मिति मन्वादिभिरप्यपजीव्यत्वमितरप्रबन्धप्रामाण्ये दृष्टान्तभूतत्वमव्यवधानेन भगवदनुशासनरूपत्वं भविष्यति प्रमाणमिति भगवता नियमितत्त्वं च दर्शितम्, \"तस्य यज्ञो महानासीदश्वमेधो महात्मनः । वृहस्पतिरुपाध्यायः तस्य होता बभूव हे\"ति पञ्चरात्रनिष्ठत्योपरिचरस्याश्वमेधकथनाद्वैदिकपञ्चरात्रकर्मणां कर्त्तृसामान्यं दर्शितम्; \"प्रतिस्ततो ह भगवान् देवेदेवः पुरातनः । साक्षात्तं दर्शयामास अदृश्योऽन्येन केनचि\"दिति वेदपञ्चरात्रोक्त्तं कर्मणामव्यवधानेनाराध्यपरदेवतासामान्यं च दर्शितम्, \"अदृश्येन हृतो भागो देवेन हरिमेधसे\"ति भगवतः सर्वदेवतासाक्षात्कारिवृहस्पत्यदृश्यताया उपरिचरेण दृष्टतायाश्चोक्त्तत्वात् अधकारिवैलक्षण्यं दर्शितम्; एकताद्वितत्रितवृत्तान्तमुखेनार्थवादरूपं तात्पर्य्यलिङ्गं दर्शितम्, \"मेरेरुत्तरभागे तु क्षीरोदस्यनुकूलतः । स देशो यत्र नस्तप्तं तपः परमदारुण\"मिति, \"प्रकान्तिनस्ते पुरुषाः श्वेतद्वीपनिवासिनः । गच्छध्वं तत्र मुनयस्तत्रात्मा मे प्रकाशित\" इति; \"ततो नो दृष्टिविषयः तदा प्रतिहतो भवे\"दिति, \"ब्रतावसानेऽस्य शुभान् नरान् न ददृशिमो वय\"मिति, \"वलिः किलोपह्रियते तस्य देवस्य दैर्नरैः । वयं तु तेजसा तस्य सहसा नष्टचेतस\" इति, \"पुरुषाणां सहस्त्रेषु तेषु वै शुद्धयोनिषु । अस्मान् न कश्चिन्मनसा चक्षुषा वाऽप्यपूजय\"दिति भगवद्धर्मनिष्ठपुरुषाद्युषितदेशस्य प्राप्यत्वं तस्य बहुतपोलभ्यत्वं धर्मान्तरनिष्ठैस्तद्धर्मनिष्ठानां दुर्दर्शत्वं तेषां तहुतपोदृश्यत्वं तेषामितराधिकारिष्वनादरत्वं तन्मुखेनेतराधिकारिणां निष्कृष्टत्वं भगवद्धर्मनिेठानां प्रकृष्टत्वं च भगवता स्वयमागत्य दर्शनप्रदानाच्च तेषां महत्त्वं दर्शितम् । \"एकश्च शब्दो विरतः श्रुतोऽस्माभिरुदीरितः । आकाशं पूरयन्सर्वं शिक्षाक्षरसमन्वित\" इति भगवत्स्तोत्र श्रवणस्यापि तपः - साध्यतया भगवद्धर्मप्रकर्षो ज्ञापितः, \"दृष्टा वः पुरुषाः श्वेताः पञ्चेन्द्रियविवर्जिताः । दृष्टो भवति देवेश एभिर्दृष्टैर्द्विजोत्तमा\" इति भगवदृर्शनतुल्यत्वं\nतेषां दर्शनस्य प्रतिपादितं \"प्राप्य श्वेतं महाद्वीपं नारदो भगवान् ऋषिः । ददर्श तानेव नरान् श्वेताँश्चान्द्रप्रमान् शुमान् ॥ पूजयामास शिरसा मनसा तैः सुपूजितः\" इति; \"न ह्येतद्द्रह्यणां प्राप्तमीदृशं मम दर्शन\"मिति च भगवद्धर्मनिष्टानां देवर्षिवन्द्यत्वं ब्रह्मादिभ्योऽपि महत्त्वं च दर्शितम् । \"उवाच मधुरं भूयो गच्छ नारद मा चिरम् । इमे ह्यनिन्द्रियाहारा मद्भक्त्ताश्चन्द्रवर्चसः । एकाग्राश्चिन्तयेयुेर्मां तेषां विध्नो भवे\"दिति चोक्त्तम्, नारदसम्भाषणस्यापि विघ्नरूपतेकथनेन नारदादपि तेषामासन्नतरत्वं दर्शितम्, \"अहो हि दुरनुष्ठेयो मोक्षधर्मः सनातनः । यं हित्वा देवताः सर्वा हव्यकव्यभुयोऽभवन् ॥ ननूमेकान्तिधर्मोऽयं श्रेष्ठो नारायणप्रियः । एकान्तिनो हि पुरुषा गुच्छन्ति परमे पदे ॥ यद्येकान्तिभिराकीर्णं जगत् स्यात् कुरुनन्दन । भवेत् कृतयुगप्राप्ति\"रिति एकान्तभावोपगतास्ते भक्त्ताः पुरुषोत्तमम् । \"ते सहस्त्रार्चिषं देवं प्रविशन्ति सनातन\"मिति च कृतयुगैकान्तस्य भगवद्धर्मस्य परममोक्षप्रदत्वं तन्मुखेनाधिकारिवैलक्षण्यं च दशितम्; तथा \"मया सृष्टः पुरा ब्रह्मा मद्यज्ञमयजत्स्वयम् । ततस्तस्मै वरान् प्रीतो ददावहमनुत्तमान् ॥ मत्पुत्रत्वं च कल्पादौ लोकाध्यक्षत्वमेव च । एष माता पिता चैव युष्माकं च पितामहः ॥ मयाऽनुशिष्टो भविता सर्वभूतवरप्रदः । अस्यैव चानुज्ञो रुद्रो ललाटाद्यः समुत्थितः ॥ ब्रह्माऽनुशिष्टो भविता सोऽपि सर्ववरप्रद\" इति; सब्रह्मका सरुद्राश्च सेन्द्रा देवाः सहर्षिभिः । अर्चयन्ति सुरश्रेष्ठं देवं नारायणं प्रभु\"मित्यादिभिर्वेदान्तवेद्यपरदेवताया एव सर्वस्मात्परत्वेनात्र प्रतिपाद्यत्वं दर्शितम् \"वेदैश्चतुर्भिः सम्मित\"मित्युपकमः, इदं महोपनिषदम् - इत्युपसंहारः, अभ्यासादिलिङ्गानि दर्शितानि, एवमाशयदोषविरहदेशकालप्रवर्त्तकवक्त्तृश्रोतृप्रबन्धतदुक्त्तधर्मतत्कत्तर्ृतत्फलतस्यादायिदेवतावैलक्षण्यप्रतिपादनमुखेन भगवच्छास्त्रवैलक्षण्यस्य बहुमुखं प्रपञ्चमभिप्रेत्य महता प्रबन्धेनेत्युक्त्तम्, तथा भगवत्प्रणीते तत्प्रतिपादकतया सात्त्विके श्रीवाराहे च पुराणे मोक्षधर्मानुरोधेन पञ्चरात्रस्य वेदतुल्यप्रामाण्यप्रतिपादनमुखेन पाशुपतादेर्वैलक्षण्यं दृश्यते यथा अष्टष्टितमे \"पौरुषं सूक्त्तमास्थाय ये यजन्ति द्विजास्तु माम् । संहिताजपमास्थाय ते मां पश्यन्ति ब्राह्मणाः ॥ अलाभे वेनमन्त्राणां पञ्चरात्रोदितेन हि । मार्गेण मां प्रपद्यन्ते ते मां पश्यन्ति मानवाः ॥ ब्राह्मणक्षत्रियविशां पञ्चरात्रं विधीयते । शूद्रादीनां न तच्छोत्रपदवीमुपयास्यति ॥ एवं मयोक्त्तं विप्रेन्द्र पुराकल्पे परातनम् । पञ्चरात्रं सहस्त्राणां यदि कश्चिद् ग्रहीष्यति ॥ कर्मक्षये च मां कश्चिद् यदि, भक्त्तो भविष्यति । तस्य वेदाः पञ्चरात्रं नित्यं हृदि वदिष्यति ॥ वेदेन पञ्चरात्रेण भकत्या यज्ञेन तु द्विजाः । प्राप्योऽहं नान्यथा प्राप्यो वर्षणक्षैरपि द्विब\" इति अत्र वेदपञ्चरात्रयोर्विकल्पाभिधानाद्वेदतुल्यत्वं वेदाधिकृतत्रैवर्णिकादिकारत्वम्, इतरायोग्यत्वं वेदपञ्चरात्रयोः समुच्चित्य मोक्षसाधनत्वं चोक्त्तम् \"त्वं च रुद्र महावाहो मोहशास्त्राणि कारये\"त्यादिभिरितरागमानां मोहनार्थत्वं चोक्त्तम्, तत्र चोद्यपरिहाराश्च पूर्वमेव प्रपञ्चेन कृताः, अतश्च पञ्चरात्रस्येतरागमवैलक्षण्यं सिद्धम् । ननु कथं कार्त्स्न्ेन वेदाविरुद्धत्वं त्रयीधर्मपरित्यागत्य तत्रोक्त्तत्वात्, कथं मन्वादिस्कृतीनां वेदानुरोधित्वं तेषु त्रयीचोदिताग्रिहोत्रपरित्यागमुखेन चतुर्थाश्रयधर्मस्यात्र प्रतिपाद्यमानत्वात् \"यद्हरेव विरजेत् तदहरेव प्रब्रजे\"दित्यादिभिः प्रत्यक्षश्रुतिभिरेव चतुर्थाश्रमविधानात् तन्मूलानां स्मृतीनां न वेदविरुद्धत्वमिति चेत् किं भोस्त्रयीधर्मेणासंयुक्त्तमिदं धर्म जिज्ञासिता ओं भो जिज्ञासिते\"त्यादिप्रत्यक्षश्रुतिसिद्धत्वात् त्रयीचोदितधर्मविशेषत्यागस्य तन्मूलतया पञ्चरात्रवचसां न वेदविरुद्धत्वम् । ननु कथमुदाहृतवाक्यानां वेदत्वं, कथं \"यदहरेवे\"त्यादिवाक्यानां वेदत्वं? जावालश्रुत्यादीनां देशान्तरेप्वधीयमानत्वादिति चेत् - एवं तर्हि जावालवाप्कलमाध्यन्दिनादिशाखानाम् इव देशान्तरे बहुभिरविच्छिन्नपारम्पर्यमधीयमानत्वादेव देवत्वं सिद्धम्, स्मर्तव्यत्वे सत्यस्मर्थ्यमाणकर्तृकत्वादिति हेतुनैव तद्वदेवापौरुपेयत्वं तेैत्तिरीयादिशाखानामिवहकायनशाखायाश्चासाधारणकल्पसूत्रवत्त्वादेव वेदत्वं पुरपह्नवम्, तथा भूमविद्यायाम् \"ऋग्वेदं भगवोऽध्येमि यजुर्वेदं सामवेदमाथर्वणं चतुर्थमितिहासपुराणं पञ्चमं वेदानां वेदं पिञ्यं राशिं देवनिधिं वाकावाक्यमेकायनं देवविद्यां ब्रह्मविद्यां क्षत्रविद्यां नक्षत्रविद्यां सर्वदेवजनविद्यामेतद् भगवोऽध्येमी\"ति श्रवणाच्च ऋग्वेदादिवद्वेदत्वसिद्धिः, ऋग्वेदादेः पृथग्ग्रहणादवेदत्वमिति चेन्न, ब्रह्मविद्याया इव ब्राह्मणपरिव्राजकन्यायेन श्रैष्ठयात् पृथगुपादानोपपत्तेः, ब्रह्मविद्याशब्दो ह्युपनिषद्भागपरः, न तु ज्ञानपरः, नात्मविदित्युक्त्तेः, एकायनशब्दस्य प्रसिध्द्यनादरेणार्थान्तरपरत्वकल्पनमयुक्त्तं प्रसिध्द्यपवादकाभावात्, यथा \"यं वाकेष्वनुवाकेषु निषत्षूपनिषत्सु च । गृणन्ति सत्यधर्माणः सत्यं सत्येषु साम\"स्विति भारतवचनाच्च श्रुतित्वमवगम्यते तथा भगवच्छास्त्रेषु चास्य वेदत्वं बहुशोऽवगम्यते यथा श्रीकालोत्तरे \"ऋग्वेदं पूर्वदिग्भावे यजुर्वेदं तु दक्षिणे । पश्चिमे सामवेदं स्यादर्थव चोत्तरे भवेत् ॥ एकायनीयशाखोत्थमन्त्रान्सर्वासु दिक्षु च । पाठयेत् पावनात् पश्रचादग्रिसंस्कारमारपे\"दिति तथा तत्रैव \"ततः प्रीतमना नाथः साक्षात् स ब्रह्मसंज्ञितम् । वेदमेकायनं ब्रह्म व्याकर्तुमकुतोभयम् ॥ व्याजहार स सद्व्रह्ममयं प्रणवमादितः । तत्कारणत्वाद्वेदानां मूलसंज्ञा सनातनी ॥ ततोऽन्यान्यपि दिव्यानि व्यापकान्युपदिष्टवान्\" इति । एवं संहितान्तरेष्वपि बहूनि वचनानि । तानि विस्तरभयान्न लिख्यन्ते ।\nतथेतिहासपुराणवचनैरुपवृंहितप्रदेशविशेषता च श्रुतित्वे हेतुः । \"द्वे विद्ये वेदितव्ये यत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादं नित्यं विभुं सर्वगतं सुसूक्ष्मम्\" इत्यादीनां श्रुतित्वेन संप्रतिपन्नानाम्, \"द्वे ब्रह्मणी वेदितव्ये शब्दब्रह्म परं च यत् । शब्दब्रह्मणि निष्णातः परं ब्रह्माधिगच्छति\" । यत्तदव्यग्रमजरमचिन्त्यमजमव्ययम् । अनिर्देश्यमरूपं च पाणिपादाद्यसंयुतम् ॥ विभुं सर्वगतं नित्यं भूतयोनिमकारणम् । व्याप्तं व्याष्यं यतः सर्वं यद्वै पश्यन्ति सूरयः\" इत्यादिभिरुपवृहितत्वदर्शनात् उपवृहितत्वं हि श्रुतित्वं स्थापयति । एकायनशाखावचनानि च तद्वत बहून्युपवृह्यन्ते पुराणेतिहासवचनैः, \"सर्वज्ञः सर्वदर्शी सर्वेश्वरः सर्वशक्त्तिः समृद्धिमानेव अवृद्धिरन्यून आप्तो(द्यो) वशी स्वाधीनोऽनादिरनन्तो व्यपगतनिद्राभयक्रोधतन्द्रिव्यर्पगतेच्छातमःक्लमव्याधिर्निर्दोषो निरधिष्ठो निरवद्यः\" इति श्रुतिर्भगवता पराशरेणोपवृंहिता, सर्वज्ञः सर्वकृत्(दृक्) सर्वशक्त्तिर्ज्ञा(ज्ञा)नबलर्द्धिमान् । अन्यूनश्चाष्यवृद्धिश्च स्वाधीन्रोनादिमान् वशी । क्लमतन्द्रीभयक्रोधकामाधिभिरसंयुतः ॥ निरवद्यः परः प्राप्तेः निरधिष्ठाऽक्षरः क्रमः (ऽक्षरक्रमः) इति । \"एवमेव महाशब्दो मैत्रेय भगवानिति । \"परमब्रह्मभूतस्य वासुदेवस्य नान्यगः ॥ ज्ञानशक्त्तिबलैश्वर्यवीर्यतेजांस्यशेषतः । भगवच्छब्दवाच्यानि विना हेयैर्गुणादिभिः\" इत्यनेन, \"सर्वज्ञः सर्वदर्शी सर्वेश्वरः सर्वशक्त्तिः समृद्धिमानेव निर्दोषो निरधिष्ठो निरवद्यः ये भगवन्तं वासुदेवमेवं विदुस्त एव तं विदुः\" इति वाक्यं ह्युपवृंहितं ज्ञायते । हेयप्रत्यनीकत्वकल्याणगुणकत्वनिमित्तस्य भगवच्छब्दस्य वासुदेवासाधारणत्वप्रतीतिर्ह्युभयत्र प्रती(ता?)यते ।\nतथा, \"नासिद्धस्यकृतमस्तीह किञ्चिन्नासंयतेष्विन्द्रियेत्वेव सिद्धिः । न संयमोऽस्त्यपरित्यज्य कामान् कामत्यागो नान्तरेणाप्रमादम् । अप्रमादो ज्ञानमयो ज्ञानं प्रकअतिसंहितम् । प्रकृतौ कमर् सदध्यात् तदा नित्यं कृतं भवेत्\" इतीयं च श्रुतिरुद्योगपर्वण्युपबृंहिता, \"नाकृतात्मा कृतात्मानं जातु विद्याज्जनार्दनम् । आत्मनस्तु क्रियोपायो नान्यत्रेन्द्रियनिग्रहात् ॥ इन्द्रियाणामुदीर्णानां कामत्यागोऽप्रमादतः । अप्रमादो भैमसेन ज्ञानयोनिरसंशयम्\" इति । एवं विरुद्धतयाऽभिमतानामर्थानां प्रत्यक्षश्रुतिमूलत्वात् श्रीपञ्चरात्रस्य कार्त्स्न्ेन श्रुत्यविरुद्धत्वरूपं साङ्ख्या\nगमादिभ्यो वैलक्षण्यं सिद्धम् । अत एव, \"ग्रन्थनिर्माणानुप्रविष्यपुरुषाशयदोषनिबन्धना विरुद्धार्थप्रतीतिः\" इत्यप्ययुक्त्तम् । अतः विरुद्धांशस्त्यज्यत इति सिद्धान्त्रोनुपपन्नः । \"साङ्खयाद्यागमानां चावान्तरग्रन्थकर्तृबुद्धिदोषाद्विरुद्धार्थान्वयः । चतुर्णामप्यागमानामादिवक्त्तृप्रणीतानां न क्कचिदपि वेदविरोधः\" इति साम्यं चानुपपन्नम् । \"प्रत्यक्षहेतवो वोगाः साङ्खया शास्त्रविनिश्चयाः\" इति, \"तुल्यं शौचं तयोर्जु(र्ह्यु?)क्त्तं दया भूतेषु चानघ । व्रतातां धारणं तुल्यं दर्शनं न समं तयोः\" इति च मोक्षोपाये, \"बहवः पुरुषा राजन् साङ्खययोगविचारिणाम् । नैत इच्छन्ति पुरुषमेकं कुरुकुलोद्वह\" इति तत्त्वे च परस्परवैषम्यस्य श्रुत्यर्थवैरूप्यस्य च भगवता व्यासेनोक्त्तत्वात् । अत्र हि साक्षात्करान्मोक्षः, शास्त्रजन्यविवेकान्मोक्षः इत्युपायवैषम्यं दृश्यते । परमात्मन उपादानत्वानभ्युगमश्च वेदान्ताद्वैषम्यं प्रतीयते । न ह्यर्वाचीनग्रन्थकारमते व्यासेनोच्यते ॥\nननु मोक्षधर्मे, \"एवं तत्त्वमिदं कृत्स्नं साङ्ख्यानां विदितात्मानम् । यदुक्त्तं यतिभिमुख्यैः कपिलादिभिरीश्वरैः । यस्मिन् न विभ्रमाः केचिद् दृश्यन्ते मनुजर्षभ! । गुणाश्च यस्मिन् बहवो दोषहानिश्च केवला\" इति कपिलादिमतस्य विभ्रमादिदोषराहित्यं साद्गुण्यं चोक्त्तम् । तथा \"निष्ठा नारायणः\" इत्युकत्वा \"तमेवं शास्त्रकर्तारः प्रवदन्ति मनीषिणः\" इति कपिलादिभिर्नारायणस्य प्रतिपादितत्वमुक्त्तम् । अतः श्रुत्यर्थवैरूप्यमवान्तरवक्त्तृदोषकृतमति चेन्न- तत्रतत्र भगवता व्यासने भीष्मवाक्यमुखेन स्वमतेन सिद्धान्तस्योक्त्तत्वात् । विरोधस्यावान्तरववतृमूलकत्वे कपिलाद्यादिवकतृमतेनैव सिद्धान्तो वाच्यः । \"प्रत्यक्षहेतवो योगाः साङ्खयाः शास्त्रविनिश्चया\" इति तत्तदभिमतस्यैकैकस्योपायत्वमुक्तवा, \"उभे चैते मते ज्ञाने नृपते शिष्टसम्मते । अनुष्ठिते यथाशास्त्रं नयेतां परमां गतिम्\" इति समुच्चित्यानुष्ठिताभ्यामुभाभ्यां पुरुषार्थ सति हि सिद्धान्तितम् । तथा, \"नैत इच्छन्ति\" इति साङ्खयानां योगानां च परमात्मन उपादानत्वानभ्युपगममुक्तवा, \"बहूनां पुरुषाणां हि यथैका योनिरुच्यते । तथा तं पुरुषं विश्वमाख्यास्यामि गुणातिगम्\" इत्यारभ्य \"समासतस्तु त(य)द्वयास। पुरुषैकात्म्यमुक्त्तवान्3 इति स्वमतेन सिद्धान्त उक्त्तः; न तु कपिलहिरण्यगर्भादिमतेन । पुरुषाणामैकात्म्यम्- एकेनात्मना युक्त्तत्वम् । अनेन जगच्छरीरकः परमात्मा हि सर्वोपादानमित्युक्त्तं भवति । \"तवान्तरात्मा मम च ये चान्ये देहिसंज्ञिताः । सर्वेषां साक्षिभूतोऽसौ न ग्राह्यः केनचित् क्कचित्\" इति पुरुषैकात्म्यशब्दविवक्षितस्य स्वेनैव व्याख्यातत्वात्; \"बहूनां पुरुषाराम्\" इति पूर्वमुक्त्तत्वाच्च । एवं सिद्धान्तदशायां कपिलाद्यभिमतत्ववर्णनाभावात् तत्तदागमेष्वर्थवैरूप्यमवर्जनीयम् ।\nतर्हि कपिलादीनां शास्त्रकर्तृणां भ्रमराहित्यवचनं नारायणप्रतिपादकत्ववचनं च कथं घटत इति चेत्- उच्यते । कथमवान्तरकर्तणां भ्रमराहित्यवचनं घटते । कपिलादिभिरिति आदिशब्देन ह्यवान्तरवक्त्तार उच्यन्ते ॥ आदिशब्दो हिरण्यगर्भादिपर इति चेन्न; \"एवं तत्त्वमिदं कृत्स्नं साङ्खयानां विदितात्मनाम् ।\" \"यदुक्त्तं कपिलादिभिः\", \"यस्मिन् न विभ्रमाः केचित्\" इति यच्छब्दस्य प्रकृतसाङ्खयमतपरामर्शितत्वात् । अत आसुरिपञ्चशिखादीनामपि भ्रमाभावस्योक्त्तत्वात् अवान्तरवक्त्तृष्वपि भ्रान्त्यारोपोऽनुपपन्नः ॥ नैत इच्छन्ति\" इति अद्यतनतार्किका ववक्षिताः इति चेन्न; इच्छन्तीति वर्तमाननिर्देशविरोधात् ॥ तदात्वेऽपि कुतार्किकाः सन्तीति चेन्न; साङ्खययोगविचारिणा\nमिति निर्देशस्य कुतार्किकविषयत्वानुपपत्तेः । एतच्छब्देन हि साङ्खययोगविचारिणः परामृश्यन्ते । यदि, नेच्छन्तीत्युक्त्तिः कुतार्किकविषयातदा सिद्धान्ते निमित्तोपादानैक्यं कपिलहिरण्यगर्भोक्त्तमिति वक्त्तव्यम् । न च तथोक्त्तम् । अतोऽवान्तरवक्त्तृपरिक्लपनयाऽर्थभेदनिर्वाहोऽनुपपन्नः ॥\nननु \"तमेव शास्त्रकतर्ारः प्रवदन्ति\" इति, \"यस्मिन् न विभ्रमाः केचित्\" इति शास्त्रेणादिवक्त्तृषु भ्रमे प्रतिषिद्धे, मतभेदस्यावान्तरवक्त्तृमूलत्वे चानुपपन्ने, अर्थविरोधः सूत्रकारेण तन्निरसनं च कथं घंटत इति चेत्- वयमपि कथं घटत इति र्बूमः; उभयेषामप्यनुपपत्तेः परिहरणीयत्वाविशेषात् ।\nयद्युच्येत- भ्रमादिदोषरहितानामपि वक्त्तृणां तदा स्वविवक्षितादधिकार्थान्तराकथनं विवक्षितेऽर्थे प्ररोचनार्थोऽतिवादश्च संभवतः, यथा निर्दोषस्यापि वेदस्य । न हि वेदो दर्शपूर्णभासप्रकरणे वाजपेयं प्रशंसति; नापि कर्मप्रकरणे ब्रह्म प्रतिपादयति; अतिवदति च प्रतिषिपादयिषितमर्थम्, \"अक्षय्यं ह वै चातुर्मास्ययाजिनः सुकृतं भवति\", \"न किरिन्द्र त्वदुत्तरो न ज्यायान् अस्ति वृत्रहन्\" इत्यादिना । न चैतावता वेदस्य कर्मान्तरं तत्त्वान्तरं चानभिमतमिष्यते; अन्यत्र वेदेनैव कर्मान्तरतत्त्वान्तरप्रतिपादनात् ॥ एवं कपिलादयोऽपि स्वविवक्षितादधिकं तदानीं न वदन्ति; विवक्षितमतिवदन्ति च । साङ्खयशास्त्रे प्रकृतिप्राकृतपुरुषतत्त्वविवेकमात्रस्य विवक्षितत्वादधिकाप्रतिपादनम्, \"नास्मात्परं किञ्चित्\" इत्यतिवादश्च भवति । योगे च, यमनियमाद्यङ्गकस्य समाधिपर्यन्तस्य योगस्य, तत्र ध्येयभूतस्येश्वरस्य क्लेशकर्मादिदोषास्पशर्स्य च प्रतिपिपादयिषितत्वादुपादानत्वानुक्त्तिः । न चैतावता तद्वक्त्तृणाम् ईश्वरस्तस्योपादानत्वं चानभिमतं भवति । अन्यत्र कपिलासुरिसंवादब्रह्मरुद्रसंवादादिषु कपिलहिरण्यगर्भादिभिरेवेश्वरस्य, तस्य जगदुपादानभावस्य च प्रतिपादितत्वात् । न च तदनुक्त्तिमात्रेण, अतिवाददर्शनाच्च साङ्खययोगयोरनादरणीयता च भवति; तयोरुपजीव्यभूयिष्ठत्वात्, वेदान्तार्थप्रतिपत्त्यनुष्ठानयोस्तदाकाङ्क्षासंभवात्, विप्रलिष्सादिदोषविरहदशायां प्रणीतत्वाच्च । न हि शब्दानुशासने कर्मकलापब्रह्मविद्ययोरप्रतिपादनात् तदनादरणीयत्वम्, तद्वत् । एवमबाहुश्रुत्येन तद्वक्त्तृणां हृदयमाजानन्तः आपातप्रतिपन्नमर्थं तात्त्विकमुपपन्नं मन्यमानास्तार्किकम्मन्या ये 2्रत्यवतिष्ठन्ते, तेषामुपदेशवशीकार्यत्वाभावात् सांख्यागमानामापातप्रतिपन्नार्थमात्रपरत्वमन्वारुह्य सूत्रकारैस्तन्निरसनं युक्त्तम्; मीमांसाशस्त्रस्य न्यायनिबन्धनत्वात् । इतिहासपुराणानां तूपदेशप्रधानत्वात् तर्ककार्कश्यं विहाय कपिलादीनां प्रबन्धान्तरेषु ब्रह्मजगदुपादानत्वादिप्रतिपादनाविरोधेन सांख्ययोगार्थप्रतिपादनमपि युक्त्तम् । \"तमेव शास्त्रकत्तर्ारः प्रवदन्ति मनीषिणः\" इति वचनं च प्रबन्धान्तरेषु कपिलादिभिः परमात्मशद्भावजगदुपादानत्वादिप्रतिपादनं निष्ठानिर्णयस्य हेतुत्वेन वदति । भ्रमाभावश्चातिवदनातिरिक्त्ततत्त्वविषय इति सर्वं सङ्गतम् । एवं सांख्ययोगपाशुपतानामेकदेशप्रामाण्येनाविरुद्धांशे प्रमाणत्वं तुल्यमिति -\nएवं तर्हि अतिवदनस्य विवक्षामूलत्वाद्विवक्षाविशेषहेतुमनोवृतेश्च गुणत्रयपूत्वादतिवदनस्योपेक्ष्यत्वाच्च कारणदोषबाधकप्रत्ययावुक्त्तौ स्याताम् । वेदे तु वक्त्तुरभावात् प्रबलतदतिरिक्त्तवचनाभावाच्च तदुभयासंभवः । पञ्चरात्रे तु नार्थवादरूपमपि वेदविरुद्धं वचनं दृश्यते । अतः सांख्ययोगपाशुपतपञ्चरात्राणां च वैषम्यं दुरपह्रवम् । तत्र मुमक्षोरुपजीव्यभूयिष्ठत्वाभावात्, परावरतत्त्वविपर्यासनिषिद्धानुष्ठानमिश्रतारूपप्रधानप्रतिपाद्यविरोधस्य दुष्परिहरत्वाच्च पाशुपतमतस्य ववचिदविरोधेऽपि नात्यन्तादरणीयत्वम्; साङ्खययोगयोस्तुकतिपयार्थानुक्त्तेस्त्याज्यताहेतुत्वाभावादापाततो वेदविरोधभ्रमहेतुभूतातिवादांशपरित्यागेनादरणीयत्वादेकदेशाप्रामाण्येन प्रमाणत्वम्; पञ्चरात्रे त्वनुक्त्तांशाभावात्, वेदविरोधभ्रमहेतुभूतातिवादाभावात्, विरुद्धतया भावानामर्थानां चाधीयमानश्रुतिमूलत्वसमर्थनाच्च कार्त्स्न्ेन वेदाविरोधात् साकल्येन वेदवत् प्रमाणत्वमिति । अतो भाष्यकारोक्त्त एवाधिकरणनिष्कर्ष उपपन्नतरः ॥\nपरे तु विज्ञानादीति । विज्ञानैश्वर्यशक्तयादिगुणसद्भावेन सर्वेऽपि वासुदेवा इति चेत्, एवमप्युत्पत्त्यसंभवाप्रतिषेधः । कथम् । वासुपेवादीनां चतुर्णां परस्परं भिन्नत्वमयुक्त्तम्; अनेकेश्वरकल्पनानर्थक्यात् । एकस्य चत्वारो व्यूहा इति चेत्- तदुत्पत्त्यसम्भवः । पूर्णषाङ्गुण्यतया सर्वेषां तुल्यत्वाभ्युपगमात् असत्यतिशये कार्यकारणभावानववलृप्तेः । चतुःसङ्खयत्वनियमश्चानुपपन्नः; ब्रह्मादिस्तम्बपर्यन्तस्य जगतो भगवद्व्यूहत्वावगमात् । विप्रतिषेधाच्चेति । \"ज्ञानबलैश्वर्यशक्त्तिवीर्यतेजांसि गुणाः\", \"आत्मान एवैते भगवन्तो वासुदेवाः\" इति गुणगणित्वकल्पनादिलक्षणविप्रतिषेधाच्छ्रुतिविप्रतिषेधाच्चासङ्गतैषा कल्पनेत्याहुः । तत्र विज्ञानादिशब्दस्य भाष्योक्त्तनिर्वाहौचित्यं पूर्वमेव दर्शितम् । \"एकं वा संयोगरूपचोदनाख्याविशेषात्\" इत्यादिष्विव वाशब्दस्य सिद्धान्तद्योतकत्वात् । तदप्रतिषेधशब्दस्योत्पत्त्यसम्भवाप्रतिषेधावाचित्वमयुक्त्तम्॥ ननु तच्छब्दो हि प्रकृतपरामर्शी । उत्पत्त्यसम्भवः प्रकृतः; न तु प्रामाण्यमिति चेन्न- आस्यसूत्रद्वयस्याप्रामाण्यपरत्वे पक्षविषर्यासद्योतकेन वाशब्देन प्रामाण्यस्योपस्थापिततया धीस्थस्य तस्य तच्छब्देन परमर्शोपपत्तेः । यद्वा परीक्ष्यमाणं पञ्चरात्रशास्त्रं तावत् बुद्धिस्थम्; अबुद्धिस्थस्य परीक्षणायोगात् । अतो बुद्धिस्थं शास्त्रं तच्छब्देन परामृश्य तस्याप्रतिषेध इत्युक्त्ते प्रामाण्याप्रतिषेध इति फलितं स्यात् । अतः फलितार्थपरं भाष्यमिति न किञ्चिदष्यस्वारस्यम् । चतुर्णामत्यन्तभेदो नाभिमतः । एकव्यूहत्वे कार्यकारणयोरतिशयाभावादुत्पत्त्यसम्भव इति चायुक्त्तम्; तत्तद्विग्रहसंस्थानविशेषकार्यविशेषरूपातिशयसंभवात् । यदि त्वया कार्यकारणत्वतदसाधारणार्थक्रियारूपातिशयोऽवश्यम्भावितयाऽभिमतः- तर्हि सोऽस्त्येव । यदि तदतिरिक्त्तातिशयः, स तु मृद्घटसुवर्णकुण्डलादिष्वपि नास्तीति व्याप्तिशून्यतयातर्काभासता । सर्वेषां पूर्णषाड्गुण्यत्वे कार्यव्यवस्थायाः को हेतुरिति चेत्- ईश्वरस्वातन्त्र्यमेवेति ब्रूमः । सदा सर्वज्ञस्य सर्वशक्त्तेरीश्वरस्यकालविशेषे सृष्टिसंहारादिव्यवस्था हि स्वातन्त्र्यकृता; तद्वत् । समस्तजगत ईश्वरव्यूहत्वावगमात् चतुस्सङ्खयत्वनियमहानिरिति चासङ्गतम्; कर्मवश्यानां क्षेत्रज्ञानामकर्मवश्येश्वरव्यूहत्वानुपपत्तेः ॥ नृसिंहवामनादिभिः सङ्खयानियमभङ्ग इति चेन्न; तेषां विभवकोट्यनुप्रवेशात् । यदा भगवदंशत्वं व्यूहशब्देन विवक्षितम्, तदा चतुःसङ्खयानियमोऽण्यनभिमत इति नानिष्यापत्तिः । यदा कार्यविशेषावच्छिन्नांशविशेषपरो व्यूहशब्दः, तदा चतुःसङ्खयानियम उपपद्यत इति तत्रानियमप्रसञ्जनं शास्त्रसिद्धव्यूहशब्दार्थानभिज्ञत्वकृतम् । गुणगुणित्वकल्पनानुपपत्तिविप्रतिषेधो ऽपि स्वाज्ञानविजृम्भितः; तत्र शास्त्रे गुणस्य गुणित्वानभ्युपगमात् । यदि क्कचित् ज्ञानादिशब्देन वासुदेवादिसामानाधि\nकरण्यं दृष्टम्, न तत्रापि दोषः श्रुतिषु परब्रह्मसमानाधिकरणज्ञानानन्दादिशब्दानामिव तदगुणसारत्वात् तदुपपत्तेः । अन्यथा, यः सर्वज्ञः सर्ववित्\", \"सत्यं ज्ञानम्\" इत्यादिश्रुतिष्वष्यप्रामाण्यं प्रसजेत्, आपाततो विप्रतिषेधसामान्यात् । वेदनिन्दादिशङ्कापरिहारस्तु दर्शितः । अतः श्रुतिविप्रतिषेधासिद्धिः । अतः परोक्त्तार्थोऽनुपपन्नः ।\nअन्ये त्वेवं वणर्यन्तिपूर्वाधिकरणेषु वादिनां तर्कावष्टम्भाः, शिष्टापरिगृहीतबाह्यागमाश्च निरस्ताः । अत्र शिष्टपरिगृहीताः, साङ्य्योगपाशुपतपञ्चरात्रागमाश्चत्वारः परीक्ष्यन्ते, \"अभावे (अलाभे?) वेदमन्त्राणां पञ्चरात्रोदितेन हि\" इत्यादिवचनात्, महाभारते निष्ठानिर्णयाध्यायाच्च शिष्टपरिगृहीतत्वंचतुर्णांसिद्धम् (मिति?) तत्र स्वतः सर्वज्ञवैदिकेश्वरांशभूतत्वाद्धिरण्यगर्भादीनामीश्वरज्ञानमूलतया साङ्खययोगाद्यागमाः वेदविरोधेऽपि प्रमाणमिति पूर्वपक्षं कृत्वा, तेषामीश्वराणां सर्वज्ञत्वेऽपि तेषां तत्त्वार्थोपदेष्टृत्वेऽपि ग्रन्थनिर्माणे पुरुषान्तराणामप्यनुप्रवेशात् तेषामज्ञानरागद्वेषादिसंभवेन सावकाशत्वाद्वेदाविरुद्धांशः प्रमाणम्, विरुद्धांशस्त्वप्रमाणमिति चाहुः ।\nतत्र चतुर्णामपि वेदानुसारित्वनिर्णयस्य प्रदर्शनार्थ पञ्चरात्रमबलम्व्य सूत्रकारेण चिन्तितमित्युक्त्तम् । सूत्रयोजनायां च विज्ञानादिभावे वा तदप्रतिषेधः इति । अत्र विज्ञानादिषाङ्गुण्योद्भावानुद्भवभेदेन विभागमात्रं सङ्कर्षणादीनाम्, न तु मुख्यं जन्म, जीवमनोहङ्काराधिषांतारश्च ते इति चेत्- उच्यते । एवं तर्हि नैतन्मतं विप्रतिषिध्यते, विरोधाभावात् । श्रुतिविरुद्धं तु विप्रतिषिध्यते । विप्रतिषेधाच्चेति । सर्वसिद्धान्तैर्वेदोऽनुसरणीयः । अन्यथा चतुर्णां परस्परविप्रतिषेधात् इत्युक्त्तम् ।\nअत्रोच्यते । विप्रतिषेधाच्चेति सूत्रस्यतद प्रतिषेधशब्दोक्त्तपञ्चरात्राप्रतिषेधोपपादकत्वे सत्येवान्वयस्वारस्यम् । सर्वैः सिद्धान्तैर्वेदोऽनुसरणीय\" इति स्वमतिपरिकल्पितप्रतिज्ञावाक्यान्तराध्याहारस्तु ग्रन्थशय्यामार्जवेनानुसंदधानानां न धियमधिरोहति । अर्थशरीरं च निरूप्यम् । स्मृतिपाद एव \"नान्यस्मृत्यनवकाशदोषप्रसङ्गात्\" इति मन्वादिस्मृतिविरोधे साङ्खयस्मृतिदौर्बल्ये प्रतिपादिते, कथं साङ्खयादिस्मृतीनां श्रुतिविरोधेऽपि प्रामाण्यशङ्का उत्थातुमलम्? चतुर्णामागमानां प्रदर्शनार्थं पञ्चरात्रमधिकृत्य निरूपितमिति चातुपपन्नम्: साङ्खयवैशेषिकसुगतादिमतानामपि प्रदर्शनार्थं तेष्वन्यतमपक्षमात्रप्रतिक्षेपस्याकृतत्वात् । तत्र हि निरसनीययुक्त्तिभेदात् निरासकभेदाच्चाधिकरणभेदः कृतः । एवं जीवाद्युत्पत्तेरागमान्तरेष्वनवगतत्वात् तदसंभवेन तत्प्रामाण्यप्रतिक्षेपोऽपि न संभवति ॥ श्रुतिविप्रतिषेधयुक्तया सर्वं प्रतिक्षिप्तं भवतीति चेन्न; विप्रतिषेधादिति पदस्य तदप्रतिषेध इत्यनेनान्वयात् सर्वागमप्राबल्यप्रतिक्षेपकत्वासिद्धेः ।\nकिञ्च विरोधाधिकरणन्यायेन श्रुतिविरुद्धस्मृतिप्रामाण्यस्य विध्वस्तत्वादिह तन्निरासवैयर्थ्यं च ॥ असाधारणदूषणप्रदर्शनार्थोऽयमारम्भ इति चेन्न । तर्हि पञ्चरात्रेतरागमानामप्यसाधारणदूषणज्ञापनाय किमित्यधिकरणान्तरत्रयं न निबद्धम् ॥ तत्पक्षमूलयुक्त्तिनिरासादेव तन्मूलागमप्रतिक्षेपस्यापि सिद्धेरिति चेत् - किं चत्वारोऽप्यागमा एकयुक्त्तिमूलाः, उत भिन्नयुक्त्तिमूलाः? न प्रथमः; विरुद्धानां तुल्ययुक्त्तिमूलत्वानुपपत्तेः । अनेकयुक्त्तिमूलत्वे त्वधिकरणान्तरारम्भप्रसङ्गः ॥ एकनिरासात् सर्वनिरासः कृतः स्यादिति चेन्न; जीवोत्पत्त्यादीनां तेष्वभावेनोत्पत्त्यसम्भवादिना निरासायोगात् । अतः प्रदर्शनार्थत्वमयुक्त्तम् । शिष्टपरिग्रहसाम्यं च न भवति; \"अलाभे वेदमन्त्राणां पञ्चरात्रोदितेन वै\" इत्यत्र पाशुपततन्त्राप्रसक्त्तेः । महाभारते मोक्षधर्मे पाशुपततन्त्रोक्त्ततत्त्वप्रक्रियायाः, पन्निष्ठप्रकारस्य च, साक्षाद्वा प्रणाड्या वा तस्य मोक्षोपयोगस्य च सङ्क्षेपेण विस्तरेण वाऽनुपन्यासादेव न तुल्यतया परिग्रहः । वैराग्यजननद्वारा साक्षात्कारनिष्पादनद्वारा च मोक्षोपयोगः साङ्ख्ययोगयोर्दर्शितः । \"इदं महोपनिषदं चतुर्वेदसमन्वितम् । साङ्खययोगकृतान्तेन\" इति कृत्स्नस्य पञ्चरात्रस्य वेदवेदान्तसारत्वं तदविरुद्धसाङ्खययोगार्थान्वितत्वं चोक्त्तम् । साङ्खययोगयोश्च तत्त्वान्तर्भावानन्तर्भावाभ्यामविरोधं नीत्वा, \"प्रत्यक्षहेतवो योगाः साङ्खयाः शास्त्रविनिश्चयाः\" इत्युपायांशे वैषम्यं दर्शयित्वा, अन्तर्भावानन्तर्भावाभ्यां तत्त्वसंख्यान्यूनाधिकभावाविरोधमपि दर्शयित्वा \"बहवः पुरुषा राजन् सांख्ययोगविचारिणाम् । नैत इच्छन्ति पुरुषमेकं कुरुकुलोद्वह\" इति तयोरौपनिषदसिद्धान्ताद्वैषम्यं च दर्शयित्वा,\"नारायणपरं सांख्यं योगो नारायणात्मकः\" इति तयोरौपनिषदसिद्धान्ताद्वैषम्यं च दर्शयित्वा, \"नारायणपरं सांख्यं योगो नारायणात्मकः\" इति तयोर्नारायणनिष्ठत्वं च वदता भगवता\nव्यासेन विरुद्धांशान् अनादृत्य तयोरौपनिषदमार्गनिष्ठैरुपजीव्यत्वं दर्शितमिति अविरुद्धांशे प्रमाण्यमुपजीव्यार्थभूयिष्ठत्वञ्चोक्त्तम् । अतः पञ्चरात्रसांख्ययोगपाशुपतानां(पञ्चरात्रे?) कार्त्स्न्ेन प्रमाणत्वं (सांख्ययो गयोः?) विरुद्धांशप्रहाणैनोपजीव्यत्वम्, (पाशुपते?) उपजीव्यार्थभूयिष्ठत्वाभावं च पश्यतां कथं तुल्यतया परिग्रहशङ्का धियमधिरोहेत् ।\nनिष्ठानिर्णयस्तु वस्तुस्थित्यभिप्रायेण कृतः । \"ज्ञानान्येतानि राजर्षे विद्धि नानामतानि वै\" इति हि तत्रैवोक्त्तम् । किञ्च तत्रापि नारायणस्यैव नित्यत्वकथनं साङ्ख्ययोगपाशुपतेभ्यः पञ्चरात्रस्य वैलक्षण्यं द्यात्तयति । तदनुरोधेन साङ्ख्याद्यागमानां निष्ठाया निर्णीततया पञ्चरात्रस्य साङ्ख्याद्यागमैरनुसरणीयत्वप्रतीतेः । तुल्यत्वेनैकार्थत्वे विवक्षिते, सच्चिद्रूपवस्तुमात्रनिष्ठत्वं हि सर्वागमानां वक्त्तव्यम् । न च तथा कृतम् । यथा तन्त्रान्तरानुसारेण विशेषनिर्णयाकरणात् न तन्त्रान्तरप्रधानतावगमः, एवं वस्तुमात्रनिष्ठत्वाप्रतिपादनात् तत्सत्त्वमपि दूरतो निरस्तम् । अतः पञ्चरात्रस्य तन्त्रान्तरैरनुविधेयतया तेभ्यो वैलक्षण्यं देवतुल्यत्वं च सिद्धमिति न परिग्रहतुल्यता ।\n\"न हन्तव्यानि हेतुभिः\" इति वचनं तु सुगतागमादिव्यावृत्तिपरम्; न तु परिगणितानामपि पञ्चानां साम्यपरम् । निरपेक्षस्यानुविधेयस्य वेदस्य सापेक्षाणामनुविधायिनामितरागमानां च साभ्यानुपपत्तेः । प्रमाणतामात्रेण साम्यमिति चेन्न; कात्स्न्यर्ेन प्रमाणस्य वेदस्याविरुद्धांशे प्रमाणानां साङ्ख्यागमादीनां च साम्यानुपपत्तेः ॥ क्कचित्प्रमितिजननायोगव्यवच्छेदेन साम्यमिति चेन्न; सुगतागमादेरपि तुल्यत्वात् ॥ सुगतागमादिष्वविरुद्धांशो विप्रलिप्सया निवेशित इति कारणदोषात् तत्रापि न मानत्वम्; साङ्ख्यागमादिषु त्वविरुद्धांशस्य कारणदोषाभावात् प्रामाण्यमभिहितमिति चेत्- तर्ह्यनेनैव कारणेन सुगतागमादिव्यावृत्तिरूपं साम्यमेव त्वयाऽभिहितमित्यागतोऽस्यस्मदीयं मार्गम् । अन्यथा अनुविधेयानुविधायिनां तुल्यप्रामाण्यपरत्वे सति इदमेव वचनं भ्रान्तिमूलं स्यात् । अतोऽस्य वाक्यस्य सुगतादिमतव्यावृत्तिपरत्वान्न पञ्चरात्रवैलक्षण्यविरोधित्वम् । यतः पञ्चरात्रस्य वेदवेदान्ततदविरुद्धप्रबन्धान्तरार्थप्रतिपादकतया कार्त्स्न्ेन प्रमाणत्वम्, अत एव, \"पञ्चरात्रेऽपि विरुद्धांशस्त्याज्यः\" इति सिद्धान्तोऽप्यनुपपन्नः ॥\n॥ इति उत्पत्त्यसंभवाधिकरणम् ॥\nइति श्रीहारीतकुलतिलकमाग्विजयिसूनुना श्रीरङ्गराजदिव्याज्ञालब्धवेदव्यासापरनामधेयेन\nश्रमद्वरादाचार्यपादसेवासमधिगतभगवद्रामानुजविरचितशारिरकमीमांसाभाष्यहृदयेन\nश्रीसुदर्शनसूरिणा विलिखितायां श्रुतप्रकाशिकायां द्वितीयस्याध्यायस्य द्वितीयः पादः ॥\nश्रीमते वात्स्य वरदार्य महादेशिकाय नमः"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.2.8 उत्पत्त्यसम्भवाधिकरणम्\n210. प्रामाण्यं कर्मकाण्डस्मृतिनयवशतस्सात्त्वतस्यापि सिद्धं  \nपादेऽस्मिन् संगतिश्च प्रतिमतदमने नास्त्यमुष्येति चेन्न ।  \nप्रत्यर्थित्वं विरोधभ्रममपनयता पञ्चरात्रस्य वार्यं  \nदुस्तर्काद्युत्थितोक्त्या तदितरसमयेष्वित्यनुस्यूतसिद्धिः ॥\n211. दृष्टाऽस्मिन्वेदनिन्देत्यनभिमतमृषेस्सात्त्वते वैदिकत्वं  \nमैवं वैशद्यमूलस्तुतिपरवचने वेदवैरस्यहानेः ।  \nसंगृह्याम्नायसारं प्रणयति भगवांस्तद्धि भक्तानुकम्पी  \nश्रौतस्मार्तादिवच्च व्यभजदिह विभुर्वैदिकं तान्त्रिकं च ॥\n212. वेदानां मानतोक्तेस्तदनुसरणतस्स्वस्य तन्मूलतोक्त्या  \nव्यावृत्तिर्भाति बाह्यागमत इति न तत्तुल्यभावोक्तिरार्षी ।  \nका हानिः क्षुद्रविद्याशबलमिति यथा तादृशे वेदभागे  \nमोक्षस्य प्रत्ययार्थं त्वगणिषत परं सात्त्वते सिद्धिभेदाः ॥\n213. जीवस्योपत्तिमाह प्रथयति च मनो जीवतत्त्वप्रसूतं  \nतच्चाहंकारहेतुं व्यपदिशति ततः पञ्चरात्रं न मानम् ।  \nमैवं जीवादिवाचो ह्यभिदधति विभोर्व्यूहभेदानिहात-  \nस्यात्तत्तत्त्वाभिमानान्नियतिमधिगता तेषु तत्तत्समाख्या ॥\n214. जीवोऽत्रानाद्यनन्तः कथित इति तदुत्पत्तिपक्षो न हीष्ट-  \nश्शब्दस्संकर्षणादिर्न कथमपि समन्वेति जीवादिमात्रे ।  \nश्रौतस्सृष्टिक्रमश्च स्वयमनुपठितस्तद्विरुद्धं न कल्प्यं   \nतस्माच्छ्रुत्या मिथो वा न विहतिरिह तत्तन्त्रतात्पर्यदृष्टेः ॥\n215. सांख्या वैशेषिकाश्च श्रुतिपरिपठितं धर्ममैच्छन्न तत्त्वं  \nतत्त्वाचारौ तु बुद्धक्षपणकपशुपत्युक्तिषु श्रुत्यपेतौ ।  \nवेदोपस्कारिविष्णुस्मृतिवदवितथे पञ्चरात्राख्यतन्त्रे  \nतत्त्वं त्रय्यन्यसिद्धं चरणमपि समं गृह्यभेदादिनीत्या ॥\n216. स्मर्यन्ते पञ्चयज्ञा मुनिभिरपि नमस्कारमन्त्रेण शूद्रे  \nतत्राधीतं हविष्कृत्प्रभृतिपदमिहाप्यंशतोऽस्याधिकारः ।  \nयोज्या दक्षोक्तकालक्रमगतिरभिगत्यादिभेदे तदुक्ते  \nग्राह्या पश्विष्टिसोमप्रभृतिवदखिलं युक्तितस्सङ्कलय्य ॥\n217. जातावाचार्यशब्दः क्वचिदिति न तथाऽऽचार्यदेवो भवेत्या-  \nद्याम्नाते तत्प्रतीतिस्स्मृतिषु नियमिताल्लक्षणात्तत्प्रवृत्तेः ।  \nतद्वत् स्यात् सात्त्वतादावगतिकविषये रूढिभङ्गो न दोषः  \nविप्रादेरत्र शास्त्रे स्थितिरपि बहुधा भारतादौ प्रसिद्धा ॥\n218. योगास्साङ्ख्यव्युदासात् कणचरदमनादक्षपादानुयाता  \nबौद्धोन्माथेन लोकायतमुषितधियो जैनभङ्गात्तदुत्थाः ।  \nपत्युस्तन्त्रे पशूनां प्रकटितविहतौ तादृशापष्ठुनिष्ठाः  \nध्वस्तास्तत्तुल्यतर्कागमशरणतया साकमस्मिन् कुदृग्भिः ॥\n219. पादेऽस्मिन् कापिलस्थैः कणभुगनुगतैर्वृद्धवैभाषिकाद्यै-  \nर्योगाचाराभिधानैस्सुगतमतरहश्शून्यवादप्रसक्तैः ।  \nअर्हत्सिद्धान्तभक्तैः पशुपतिसमयस्थायिभिश्चोपरोधं  \nक्षिप्त्वाऽथो पञ्चरात्रे श्रुतिपथमवदत् पञ्चमाम्नायदर्शी ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.2.8 उत्पत्त्यसम्भवाधिकरणम्\n35. अत्र सङ्गतिर्भाष्ये सुव्यक्तमुक्ता 'कपिलादितन्त्रसामान्यात् भगवदभिहितपरमनिश्श्रेयससाधनावबोधिनि पाञ्चरात्रतन्त्रेऽप्यप्रामाण्यमाशङ्क्य निराक्रियते' इति । तदर्थविचारस्तु -- पञ्चरात्रं किं साङ्ख्यादिवत्क्वचित्प्रमाणमुत कार्त्स्न्येन प्रमाणमिति । किमस्य क्वचित् श्रुतिविरोधोऽस्ति, उत क्वचिदपि नास्तीति । किमत्र जीवोत्पत्त्यादिकं विवक्षितमुत नेति । सङ्कर्षणादिशब्दाः किं जीवादिशब्दविशेषणतया निर्दिष्टा उत जीवादिशब्दाः सङ्कर्षणादिशब्दविशेषणतया निर्दिष्टा इति । तत्र श्रीपाञ्चरात्रप्रामाण्यस्थापने साध्यतया स्वीक्रियमाणे पादार्थानुवर्तनं न सिध्येत् । प्रतिमतदमनं हि पादार्थः । तेन श्रीपाञ्चरात्रस्याप्यस्मिन्नधिकरणे दमनं वर्णनीयमिति पूर्वपक्षोत्थानम् । तदिदमनुवदति -- प्रामाण्यमित्यादिना । अयमर्थः -- वेदप्रामाण्याद्वेदोपबृंहणभूतश्रीपञ्चरात्रप्रामाण्यमपि पूर्वकाण्डस्मृत्यधिकरण एव सिद्धम् । तेन तदत्र न वर्णनीयम् । अस्य च श्रीपञ्चरात्रप्रामाण्यसाधनस्य प्रतिमतदमनरूपेऽस्मिंस्तर्कपादे सङ्गतिरपि नास्ति, अर्थान्तरत्वादिति । इमामाशङ्कां निराकरोति -- नेति । प्रतिमतदमनरूपस्यास्य पादस्यार्थैक्यं प्रकारान्तरेणोपपादयति -- प्रत्यर्थित्वमिति । अयमर्थः -- श्रीपञ्चरात्रस्य वेदानुकूलत्वात् वेदप्रत्यर्थित्वम् अत्र निवार्यते । पूर्वत्रापि साङ्ख्याधिकरणादौ तेषां तन्त्राणां वेदप्रत्यर्थित्वमेव निवार्यते । श्रीपञ्चरात्रस्य वेदानुकूलत्वात् वेदप्रत्यर्थित्वं नास्ति, साङ्ख्यादीनां कुत्सितयुक्तिमूलत्वेन दुर्बलत्वाद्वेदप्रत्यर्थित्वं नास्ति, तथाचोभयत्रापि तन्त्राणां वेदप्रत्यर्थित्वनिराकरणस्याविशिष्टत्वादुभयत्राप्यर्थानुवृत्तिरिति न कश्चिद्दोषः । अयमत्र शब्दान्वयः -- पञ्चरात्रस्य वेदविरोधभ्रममपनयता सूत्रकारेण वेदप्रत्यर्थित्वं निवार्यमेतस्मिन्नधिकरणे । पूर्वेष्वधिकरणेषु साङ्ख्यादीनां दुस्तर्काद्युत्थितोक्त्या दुर्बलत्वेन वेदप्रत्यर्थित्वं निवार्यमिति सप्तस्वधिकरणेषु तर्कपादे वेदप्रत्यर्थित्वनिराकरणरूपानुस्यूतार्थसिद्धिरिति समञ्जसमेतत् । अयमत्र विशेषः -- पूर्वत्र साङ्ख्यादिरूपवेदप्रत्यर्थितन्त्रवादी निरस्तः, अत्र पुनः श्रीपञ्चरात्रस्य वेदप्रत्यर्थित्वमस्तीति वदन् दुर्वादी निरस्यत इति ॥36. अस्मिन्श्रीपाञ्चरात्राधिकरणे वेदविरोधः पञ्चरात्रे नास्तीति प्रतिपाद्यत इत्युक्तं भवता, तन्नोपपद्यते वेदविरोधस्य प्रत्यक्षदृष्टत्वात् अतो महर्षेर्व्यासस्य पञ्चरात्रस्य वैदिकत्वमनभिमतमित्याशङ्कते -- दृष्टेति । दूषयति -- मैवमिति । तदेव विवृणोति -- वैशद्येति । अयमर्थः -- वेदवाक्यं प्रकृतिप्रत्ययादिव्यत्यासबाहुल्यादविशदार्थमेव, पञ्चरात्रं तु पुराणादिन्यायेन तादृशव्यत्यासाभावाद्विशदार्थम् । तेन साङ्गेषु वेदेषु निष्ठामलभमानश्शाण्डिल्यः पञ्चरात्रशास्त्रमधीतवानित्युच्यते । नैतावता वेदनिन्दाप्रसङ्गः । पदार्थस्तु -- पञ्चरात्रेषु -- वैशद्यहेतुकप्रशंसावचने वेदवैरस्य प्रसङ्गाभावादिति । तदेव पुनः प्रकटयति -- संगृह्येति । तस्मात् तस्मिन्नेव हि पञ्चरात्रतन्त्रे वेदसारं संगृह्य भक्तानुकम्पी भगवान् विशदमेव प्रकाशयतीति तत्र तत्र श्रूयते, अतो न विरोधप्रसङ्ग इति । तत् -- पञ्चरात्रतन्त्रमित्यर्थः । तर्हि पञ्चरात्रस्य वैदिकत्वे सिद्धे, वैदिकं तान्त्रिकमिति वैदिकतान्त्रिकयोर्विभागकथनं कथं युज्यत इत्याशङ्क्य प्रतिबन्द्या परिहरति -- श्रौतेति ।   \nयथा स्मार्तस्य श्रौतत्वे सत्यपि श्रौतस्मार्तविभागो लोके परिपठ्यते, एवं तान्त्रिकस्यापि वैदिकत्वे सत्यपि वेदिकतान्त्रिकव्यवहारो युज्यत इत्यर्थः । कथं तर्हि विभागः? -- इत्थम् । प्रत्यक्षश्रुतिमूलत्वे श्रौतत्व,मनुमितश्रुतिमूलत्वे स्मार्तत्वमिति यथा विभागः, तथा प्रत्यक्षवेदमूलत्वे वैदिकत्वं पञ्चरात्रानुमितश्रुतिमूलत्वे तान्त्रिकत्वमिति न कोऽपि विरोधः । उक्तं च श्रीविष्णुचित्तार्यैः --   \n''वैदिकं तान्त्रिकं चेति विभागोऽयमुदीर्यते । वैदिकत्वे समानेऽपि श्रौतस्मार्तविभागवत् ॥'' इति ॥37. ननु 'पञ्चरात्रं पाशुपतम्' इति सहपाठो दृश्यते, तत्कथं पञ्चरात्रस्य वैषम्यमुच्यत इत्याशङ्क्याह -- वेदानामिति । अयमर्थः -- स्फुटदृष्टस्य वैषम्यस्यापलपितुमशक्यत्वादिति । वैषम्यमेव विभज्य दर्शयति -- वेदानां मानतोक्तेस्तस्मिन्नेव पञ्चरात्रे वेदप्रामाण्यप्रतिपादनात् । तदनुसरणतः -- वेदानुसारात् । स्वस्य तन्मूलतोक्त्या -- पञ्चरात्रस्य वेदा एव मूलमिति पञ्चरात्र एव कथनात् । बाह्यागमतः पाशुपतादेः पञ्चरात्रस्य व्यावृत्तिर्विशेषो भातीति तत्तुल्यत्वकथनं बाह्यागमतुल्यत्वकथनमार्षमेव न भवति महर्षेर्व्यासस्याभिमतमेव न भवतीत्यर्थः । तेन पञ्चेतराणि शास्त्राणि रात्रीयन्त इति पञ्चरात्रशब्दनिर्वचनं योयुज्यत इत्युक्तं भवति । तर्हि वश्याकर्षणस्तम्भनमोहनादिक्षुद्रविद्याशबलात् पञ्चरात्रं परित्याज्यमिति चेत् तत्र वेदप्रतिबन्दीं वदिष्यन्नाह -- का हानिरिति । क्षुद्रविद्याशबलमिति का हानिरित्यन्वयः । प्रतिबन्दीमेव दर्शयति -- यथेति । अभिचारादिकर्मप्रतिपादकवेदभागे यथाऽधिकारं यथा परिग्रहस्तद्वदत्रापीत्यर्थः । तर्हि मोक्षविरोधात्सिद्धिभेदाः किमर्थं कथ्यन्त इत्याशङ्क्य परिहरति -- मोक्षस्येति । वेदेषु दृष्टफलेषु कारीर्यादिषु विश्वासादेव ह्यदृष्टफलेषु ज्योतिष्टोमादिषु विश्वासो जायते । एवमत्रापि मोक्षशास्त्रे फलसिद्धिविश्वासार्थं दृष्टफलक्षुद्रविद्योपदेश इति न कोऽपि विरोध इति । सिद्धभेदोऽगणिषतेति कर्मणि लुङ्प्रयोगः । सत् सत्त्वं गुणप्रधानत्वात् तद्वान् परमपुरुषस्सत्वान्, तेन प्रोक्तं शास्त्रं सात्वतमिति ॥38. अस्मिन्नधिकरणे चत्वारि सूत्राणि, तत्र द्वयं पूर्वपक्षप्रतिपादकमितरत् द्वयं सिद्धान्तप्रतिपादकमिति विभागः । तत्सूत्रानुरोधेन पूर्वपक्षमाह -- जीवस्येति । 'वासुदेवात्सङ्कर्षणो नाम जीवो जायते' इति पञ्चरात्रतन्त्रं जीवस्योत्पत्तिमाह । तद्वेदविरुद्धं जीवनित्यत्वस्यैव 'नित्यो नित्यानाम्'  \nइति वेदप्रतिपाद्यत्वात् । 'सङ्कर्षणात्प्रद्युम्नसंज्ञं मनो जायते' इति तदेव पञ्चरात्रं मनसस्सङ्कर्षणादुत्पत्तिमाह । तच्च वेदविरुद्धमिन्द्रियाणामाहङ्कारिकत्वात् । तच्चाहङ्कारहेतुं व्यपदिशति -- तच्च मनः 'तस्मादनिरुद्धाख्योऽहङ्कारो जायते' इत्यहङ्कारहेतुं व्यपदिशति पञ्चरात्रम् । तदपि वेदविरुद्धमहङ्कारस्य महत्तत्त्वकार्यत्वात् । ततः पञ्चरात्रं न मानमिति पूर्वपक्षः । तमिमं निराकरोति -- मैवमिति । तत्प्रकारं विशदयति -- जीवादीति । अत्रहि जीवमनोऽहङ्कारशब्दा जीवमनोऽहङ्काराभिमानिरूपान् संकर्षणप्रद्युम्नानिरुद्धानामकांस्त्रीन् भगवद्व्यूहभेदानेव कथयन्ति तेषां तु जननं प्रादुर्भाव एवेति न क्वचिद्विरोधः । तर्हि जीवादिशब्दैस्संकर्षणादीनामपि व्यत्ययेनाभिधानमपि किं न स्यादित्याशङ्क्य परिहरति -- तत्तदिति । अयमर्थः -- संकर्षणो जीवमेवाभिमनुते प्रद्युम्नो मनस्तत्त्वमनिरुद्धोऽहङ्कारमेव तेनाभिमाननियमाज्जीवादिव्यवहारनियम इति सुसङ्गतम् । नियतिमिति -- संकर्षण एव जीवशब्दस्य नियतिः प्रद्युम्न एव मनश्शब्दस्य अनिरुद्ध एवाहङ्कारशब्दस्येति प्रतिनियम इति ॥39. पूर्वत्र जीवोत्पत्तिवादमवष्टभ्य पूर्वपक्षिणा वेदविरोधः उक्तः, तन्नोपपद्यते, जीवनित्यत्वस्य पञ्चरात्रे प्रतिपादितत्वादित्याह -- जीव इति । अयमर्थः -- 'अचेतना परार्था च' इत्यारभ्य श्रीपाञ्चरात्रन्तन्त्र एव 'व्याप्तिरूपेण सम्बन्धस्तस्याश्च पुरुषस्य च' इति सर्वतः प्रकृतिपुरुषयोस्सम्बन्धमुक्त्वा 'स ह्यनादिरनन्तश्च' इति जीवस्यानादित्वमनन्तत्वञ्च साक्षादेव कथितम् । तेन तदुत्पत्तिपक्षो नहीष्टः जीवोत्पत्तिपक्षः पञ्चरात्रे नैवेष्टः । यदि जीवोत्पत्तिरुच्यते तदा सङ्कर्षणो नाम जीवो जायत इत्यन्वयो वक्तव्यः, स च नोपपद्यते जीवस्य सङ्कर्षणत्वाभावात् । एवं मनप्रभृतिशब्दान्वयोऽपि न घटत इति वक्तुमत्रादिशब्दः प्रयुज्यते । अस्मत्पक्षे जीवादिशब्दस्सङ्कर्षणादीनां जीवाद्यभिमानित्वाद्वक्तुं शक्यते । तथाऽपि युष्मत्पक्ष एव स्वीकार्य इत्यस्मिन्नर्थे किं नियामकमित्यत्राह -- श्रौत इति । श्रुतिसिद्धः प्रकृतिमहदङ्कारादितत्त्वमेव सर्वत्र पञ्चरात्रतन्त्रेऽप्यनुवर्तते, तेन श्रुतिसिद्धस्य पाञ्चरात्रतन्त्रानुष्ठितस्य तत्त्वक्रमस्य विरुद्धमर्थतत्त्वमत्र वाक्ये 'वासुदेवात्सङ्कर्षणो नाम जीवो जायते' इत्यादौ नैव कल्प्यमित्यर्थः । एवं श्रुतिविरोधाभावमुपपादितं निगमयति -- तस्मादिति । यत्र क्वापि तन्त्रे   \nजीवोत्पत्त्यादिप्रसङ्गो नास्ति । तस्मात्पञ्चरात्रतन्त्रे श्रुतिविरोधस्समानजातीयतन्त्रान्तरविरोधोऽपीह क्वापि नास्तीति सार्वत्रिकमेव प्रामाण्यमिति निगमनाभिप्रायः । तत्र हेतुमाह -- तत्तन्त्रेति । उपक्रमोपसंहारादिषड्विधतात्पर्यलिङ्गनिरूपणेन तत्तन्त्रेषु श्रीपाञ्चरात्रतन्त्रेषु तात्पर्यस्य सम्यग्दर्शनादित्यर्थः ॥40. उक्तेष्वष्टस्वधिकरणेषु परस्परवैषम्यमाह -- साङ्ख्या इत्यादिना । साङ्ख्या वैशेषिकाश्च श्रुतिपरिपठितं धर्ममङ्गीचक्रुर्न पुनश्श्रुतिपरिपठितं तत्त्वमित्येकः प्रकारः । प्रकारान्तरमप्युच्यते -- तत्त्वाचाराविति । बौद्धाः क्षपणकाः पाशुपताश्च श्रुतिपरिपठितं तत्त्वाचारञ्चान्यथाचक्रुः । अतस्तत्पक्षेषु तत्त्वाचारावुभावपि श्रुतिविरुद्धौ । श्रीमत्पञ्चरात्रतन्त्रे वेदोपस्कारके तदुभयमपि नास्तीत्याह -- वेदोपस्कारीति । यथा वेदोपस्कारिरूपे श्रीविष्णुस्मृतौ, तद्वद्वेदोपस्कारके श्रीपञ्चरात्रतन्त्रेऽप्यवितथं तावत् त्रय्यन्तसिद्धं तत्त्वमेवेति सर्वसम्मतम् । आचारोऽपि तथैव त्रय्यन्तसिद्ध एव । तदिदमाह -- चरणमपि सममिति । ननु पञ्चरात्रतन्त्रे क्वचिच्चरणभेदो दृश्यते तत् कथमित्याशङ्क्य परिहरति -- गृह्यभेदादिनीत्येति । यथाश्वलायनापस्तम्बादिगृह्यभेदात् श्रुतिमूलत्वे समानेऽपि क्वचिदाचारभेदः परिगृह्यते, एवमेकायनश्रुतिमूलपञ्चरात्रतन्त्रनिष्ठानुष्ठानभेदोऽपि श्रुतिमूलत्वादेव प्रामाणिकत्वेन स्वीकार्य इति न क्वापि पञ्चरात्रतन्त्रे श्रुतिविरोधो वा श्रुतिमूलत्वाभावो वेति पञ्चरात्रश्रुत्योरैकरस्यमेवेत्यर्थः ॥41. ननु 'ब्राह्मणैः क्षत्रियैर्वैश्यैश्शूद्रैश्च कृतलक्षणैः । अर्चनीयश्च सेव्यश्च नित्ययुक्तैस्स्वकर्मसु । सात्वतं विधिमास्थाय गीतस्सङ्कर्षणेन यः ॥'  \nइति महाभारते पाञ्चरात्रिकधर्मानुष्ठाने शूद्राधिकार उच्यते, अपशूद्राधिकरणे तु वैदिकधर्मे शूद्रस्यानधिकार उक्तः, तत्कथं पञ्चरात्रस्य वेदविरोधाभाव इत्याशङ्क्य प्रतिबन्द्या परिहरति -- स्मर्यन्त इति । 'नमस्कारेण मन्त्रेण पञ्चयज्ञान्समापयेत्' । इति स्मृतावपि शूद्रस्य पञ्चमहायज्ञाधिकार उक्तः । तथा 'हविष्कृदाधावेति शूद्रस्य' इति शूद्रस्यापि श्रुतिसिद्धधर्मानुष्ठानप्रकारः प्रख्याप्यते । तदिदमाह -- तत्राधीतं हविष्कृत्प्रभृतिपदमिति । तत्कथं भवानङ्गीकुरुत इति प्रतिबन्दी । तत्र परिहारमाशङ्क्य तुल्यमित्याह -- इहापीति । अयमर्थः -- शुद्रस्याग्निविद्यासापेक्षेष्वेव कर्मसु नाधिकारः, वैदेकेष्वपि सत्यवचनादिवत् स्वजात्यनुरूपेषु शुद्रस्याप्यधिकारोऽस्ति, न सर्वत्राधिकारोऽस्माभिरुच्यत इति न क्वापि विरोधः । अंशत इति -- स्वाधिकारानुरूपानुष्ठानस्थलनिर्देशः । ननु प्रातरारभ्याहोरात्रमपि वैदिककर्मानुष्ठानं कर्तव्यमिति धर्मशास्त्रेष्वभिधीयते, तथाच सति पञ्चरात्रोक्तपञ्चकालकर्मानुष्ठानस्य कः काल इत्याशङ्क्य परिहरति -- योज्येति । नहि सर्वोऽपि कालः स्मृतिभिर्नित्यनैमित्तिकविधायीनिभिरुपरुध्यते । अपितु यावाननुष्ठानकालस्तावानेव परिगृह्यते । तथा चाभिगमनादीनामपि स्मृतिविहितधर्मानुष्ठानकालाविरोधेनानुष्ठानसम्भवादनुष्ठानं योयुज्यत एव । अयमत्र शब्दार्थः -- दक्षादिभिः परमर्षिभिरुक्ता पञ्चकालक्रमगतिरपि नित्यानुष्ठानकालेन सह योज्या, निपुणं निरूपयतामविरोधेन योजयितुं शक्यत इत्यर्थः । तदेतच्छ्रौतदृष्टान्तक्रमेण दर्शयति -- ग्राह्यमिति । यथा श्रुतमेव पश्विष्टिसोमप्रभृतिकं धर्मजातं यथाकालमेकेनैवाधिकारिणानुष्ठीयते तद्वच्छ्रौतनित्यनैमित्तिकादिकं पञ्चरात्रतन्त्रप्रोक्तं धर्मजातमखिलं योग्यप्रकारेण सङ्कलय्य सङ्ग्राह्यमित्यर्थः ॥42. अत्र कश्चिदाह -- 'पञ्चरात्रतन्त्रेष्वधिकारवचनं न जातितो विप्राणाम्, अपितु गुणविशेषादौपचारिकविप्राणां 'न शूद्रा भगवद्भक्ता विप्रा भागवतास्स्मृताः' इत्यौपचारिकनिर्देशस्तत्रतत्र दृश्यते' इति । एतदेव दृष्टान्तेन दर्शयति -- जाताविति । लोके खलु शिल्पिष्वाचार्यशब्दो जातावेव प्रयुज्यते, अथापि 'आचार्यदेवो भव' इत्यादौ उपनीयाध्यापनादिरूपाचार्यलक्षणोपेतत्वादेव प्रयुज्यते । तत्प्रतीतिः -- जातिप्रतीतिरित्यर्थः । तदिदमाह -- स्मृतिष्विति । स्मर्यते हि 'उपनीय तु यश्शिष्यम्' इत्यादि । एवं दृष्टान्तमुक्त्वा तद्वत्सात्वतादौ कर्माधिकारिणां विप्रब्राह्मणादिशब्द औपचारिकस्स्यात्, तथाच न पञ्चरात्रस्य विप्राधिकारोऽस्तीतीमामाशङ्कां परिहरति -- अगतिकविषय इति । अयमत्र निर्णयः -- यत्र खलु रूढिभङ्गमन्तरेण गतिर्नास्ति तत्र रूढिभङ्गो न दोषः । वयमप्यनुमन्यामहे । इह पुनः पञ्चरात्रे विप्राणाम् अधिकारवचने रूढिभङ्गो न कार्यः । पञ्चरात्रे मुख्यविप्राणामेव बहुषु प्रदेशेष्वधिकारवचनादित्याह -- विप्रादेरिति । उक्तं हि महाभारते --  \n 'पञ्चरात्रविदो विप्रास्तस्य गेहे महात्मनः । प्रापणं भगवद्भुक्तं भुञ्जते चाग्र्यभोजनम् ॥'   \nइति । इदं मुख्यविप्रविषयम् । नहि मुख्ये सम्भवत्यमुख्यकल्पना न्याय्येति मुख्यानुसरणमेव युज्यते । यथा 'विप्राद् द्विषड्गुणयुतात्' 'विप्राणां ज्ञानतो ज्यैष्ठ्यम्' इत्यादिषु । आदिशब्दाद्गौतममन्वादिपुराणप्रसिद्धिरपि संगृह्यत इति ॥43. नन्वत्र साङ्ख्यादयो निरस्ता न पुनर्योगादयः, कथमस्य पादस्य कार्त्स्न्येन परपक्षप्रतिक्षेपरूपत्वमित्याशङ्क्य तत्तदेकैकवादिनिरसनात्सदृशानामन्येषामर्थान्निरासस्स्यादित्याह -- योगा इति । साङ्ख्यव्युदासाद्योगा ध्वस्ता इत्यन्वयः । कणचरदमनादक्षपादानुयाताः । जैनभङ्गात्तदुत्थाः -- भेदाभेदवादित्वसाम्येन तदुत्था - जैनोत्था भाट्टाः । पशूनां पत्युस्तन्त्रे प्रकटितविहतौ सति तादृशापष्ठुनिष्ठास्सौगतादयो वादिनोऽस्मिन्पादे कुदृग्भिश्शङ्करभास्करयादवप्रकाशादितन्त्रनिष्ठैस्साकं ध्वस्ता इत्यन्वयः । एतेषां ध्वंसहेतुमाह -- तत्तुल्येति । अत्र प्रतिक्षिप्तपक्षतुल्यतर्कागमशरणत्वात्स्वयमपि प्रतिक्षिप्ता इत्यर्थः ॥44. अस्मिन्पादे प्रत्येकमधिकरणार्थान् विभज्य दर्शयति -- पादेऽस्मिन्निति । कापिलस्थैरिति साङ्ख्याधिकरणे । कणभुगनुगतैरिति वैशेषिकाधिकरणे । वृद्धवैभाषिकाद्यैरिति वैभाषिकाधिकरणे । अत्र वृद्धशब्दप्रयोगो वैभाषिकद्वित्वप्रदर्शनार्थः । केचिदेकद्व्यादिस्वभावैः परमाणुभिर्द्व्यणुकादिसृष्टिमाहुः, अपरे पुनस्तत्तदेकैकस्वभावैरिति पूर्वमेव विभागः प्रदर्शितः । योगाचाराभिधानैरिति योगाचाराधिकरणे । सुगतमतरहस्यरूपशून्यवादप्रसक्तैर्माध्यमिकाधिकरणे इत्यर्थः । जैनाधिकरणे पुनरर्हत्सिद्धान्तभक्तैः । पाशुपताधिकरणे पशुपतिसमयस्थायिभिश्च वेदोपरोधं क्षिप्त्वाथो पञ्चरात्राधिकरणे पञ्चमाम्नायदर्शी भारतप्रवक्ता व्यासश्श्रुतिपथमवददिति योजना ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.2.8 उत्पत्त्यसम्भवाधिकरणम्\nपाशुपतवत् पाञ्चरात्रस्यापि तंत्रत्वेनाप्रामाण्यमाशंक्य निरस्यत इति संगतिः। पाञ्चरात्रिणो भागवता मन्यन्ते- भगवान्नारायणः परंब्रह्म सवासुदेवादिचतुर्व्यूहात्मनाऽवतिष्ठते। तत्र वासुदेवः परिपूर्णषाड्गुण्यशाली। षड्गुणास्तु ज्ञानबलैश्वर्यशक्तितेजांसि। तत्र चेतनाचेतनात्मकसकलप्रपञ्चगताशेषविशेषोल्लोखिततया सकलवस्तुगोचरं तस्य ज्ञानं ज्ञानमुच्यते। जगत्प्रकृतिभावश्शक्तिः। जगत्सृजतोऽस्य श्रमाभावस्तिलकालकवदप्रयत्नेन स्वसृष्टसकलजगद्भरणञ्च बलम्। अप्रतिहतेच्छत्वमैश्वर्यम्। जगत्प्रकृतित्वेऽपि पयसो दधिभावेनेव विकारविरहो वीर्यम्। जगत्सृष्टौ सहकार्यनपेक्षत्वं पराभिभवसामर्थ्यञ्च तेजः। ततो ज्ञानबलोन्मेषेण सङ्कर्षणरूपः प्रादुर्भवति। ततो वीर्यैश्वर्योन्मेषेण प्रद्युम्नरूपाः। ततश्शक्तितेजस्समुन्मेषेणानिरुद्धरूपः॥ सङ्कर्षणादयश्च जीवमनोऽहङ्कारूरपाः। एवं चतुर्व्यूहं भगवन्तं प्रत्यहं\" पाञ्चकालिकेनाभिगमनादिपञ्चकेन वार्षशतिकादिव्रतेन समाराध्य पुरुषः क्लेशैर्मुच्यते। तत्राभिगमनं प्रातर्भगवन्मन्त्रजपस्तुतिनमस्कारादिकम्। ततः पूजार्थपुष्पादिस्पादनमुपादानम्। ततः पूजनमिज्या। ततो भगवच्छास्त्रतदनुगुणपुराणागमश्रवणादिकं स्वाध्यायः। ततस्सायंसन्ध्यानन्तरं\" भगवति चित्तसमाधानं योग इति। तदिदमयुक्तमिति पूर्वपक्षः। तथा हि- पाञ्चरात्रे जीवस्योत्पत्तिराम्नायते। 'वासुदेवात्सङ्कर्षणो नाम जीवो जायते। सङ्कर्षणात्प्रद्युम्नसंज्ञं मनो जायते। तस्मादनिरुद्धसंज्ञोऽहङ्कारो जायत' इति। न च जीवस्यानादेरुत्पत्तिस्सम्भवति। न च सङ्कर्षणादीनां जीवाद्यभिमानित्वमनेनोच्यत इति वाच्यम्। तथा सति 'सङ्कर्षणो नाम जीव' इत्याद्यनुपपत्तेः। अनेन हि प्रसिद्धानामेव जीवमनोऽहङ्काराणां पाञ्चरात्रपरिभाषया सङ्कर्षणप्रद्युम्नानिरुद्धनामानि विधीयन्ते। ततश्च सङ्कर्षणादिनामभिरनूद्य तस्मिन् शास्त्रे यद्विग्रहायुधादिविधानं तत्ककाराद्यक्षराणां वर्णविशेषविधानवत् तेषामेव ध्यानार्थमिति सिध्यति। न तु मनोऽभिमानिनो देवाः तत्तद्विग्रहायुधादिविशिष्टा इति। किं च जीवस्योत्पत्तिरिव जीवात् कर्तुः मन आदिकरणोत्पत्तिश्च न सम्भवति। 'एतस्माज्जायते प्राणो मनस्सर्वेन्द्रियाणि चे'ति परस्मादेव ब्रह्मणो मन आद्युत्पत्तिश्रवणात्। तस्मात् पाञ्चरात्रस्यापि वेदविरोधादप्रामाण्यमिति॥ सिद्धान्तस्तु- पाञ्चरात्रे वासुदेवाज्जीवस्य जीवादिभ्यो मन आदीनामुत्पत्तिश्च नोक्ता। किन्तु जीवाद्यधिष्ठातॄणां सङ्कर्षणादिव्यूहानां\" प्रादुर्भाव एव 'अजायमानो बहुधा विजायत' इति श्रुतिसिद्ध उक्तः। 'जनीप्रादुर्भाव'इति च धातुः। न तु प्रसिद्धानां जीवादीनां सङ्कर्षणादिसंज्ञा उक्ताः। तत्र जीवादिशब्दानां नियाम्यवाचिनां तत्तन्नियन्तृव्यूहविशेषपरत्वाच्छरीरवाचिनां\" शरीरिपर्यन्तत्वस्यापृथक्सिद्धप्रकारवाचिनां प्रकारिपर्यन्तत्वस्य च द्वितीध्याये व्युत्पादयिष्यमाणत्वात्, पाञ्चरात्र एव जीवं\" प्रकृत्य 'सह्यनादिरनन्तश्च पारमार्थ्येन निश्चित' इति तस्योत्पत्तिप्रतिषेधाच्च। तस्माद्भगवता वासुदेवेन प्रणीतं पाञ्चरात्रं\" प्रमाणमूर्धन्यमेवेति॥ संग्रहकारिका॥ जीवोत्पत्त्यभिधानान्नग्राह्यं पाञ्चरात्रमिति चेन्न। व्यूहाभिव्यक्त्युक्तेस्तत्र निषेधाच्च जीवजनेः॥ इति उत्पत्त्यसम्भवाधिकरणम्॥ इति श्रीमद्भरद्वाजकुलजलधिकौस्तुभश्रीमदद्वैतविद्याचार्यश्रीविश्वजि- द्याजिश्रीरङ्गराजाध्वरिवरसूनोरप्पयदीक्षितस्य कृतौ चतुर्मतसारे नयमयुखमालिकाख्ये द्वितीयपरिच्छेदे द्वितीयस्याध्यायस्य द्वितीयः पादः ॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.2.8 उत्पत्त्यसम्भवाधिकरणम्\nइति द्वाभ्यां पञ्चरात्रमप्रमाणमिति पूर्वपक्षं कृत्वा-।।विज्ञानादिभावे वा तदप्रतिषेधः।।।।विप्रतिषेधाच्च।। इति द्वाभ्यां सिद्धांतितम्। वाशब्दः पूर्वपक्षव्यावृत्त्यर्थः। विज्ञानं च तदादिच विज्ञानादि। परमात्मत्यर्थः। आदिशब्देन 'अदभक्षण' इत्यस्मादावश्यकार्थणिनिप्रत्ययांतेन निखिलजगत्संहर्तृत्वमुखेन कारणत्वप्रतिपादनात्। 'सङ्कर्षणाज्जीवो जायत' इति श्रुतस्य जीवशब्दार्थस्य अभिमानिपरमात्मभावे सति शास्त्रप्रामाण्याप्रतिषेधस्सिध्यति। परमात्मनश्च जननन्नाम स्वेच्छाधीनशरीरपरिग्रहः। तस्मिन्नेव पञ्चरात्रमन्त्रे 'सह्यनादिरनन्तश्चे'ति जीवोत्पत्तेर्विशेषेण प्रतिषिद्धतया तद्विरुद्धाभिधानासम्भवात्। 'सङ्कर्षणो नाम जीवो जायत' इत्यनेन जीवाभइमानिसङ्कर्षणे स्वेच्छाधीनशरीरपरिग्रहरूपा उत्पत्तिः\" प्रतिपाद्यत इति न पञ्चरात्राप्रामाण्यमिति सूत्रयोरर्थः।। ननु सांख्यपाशुपताद्यधिकरणवदिदमप्यधिकरणं पञ्चरात्रप्रामाण्य प्रतिषेधकं किं न स्यादिति चेद्वेदोपबृह्मणाय भारतसंहितां कुर्वता बादरायणेन 'इदं शतसहस्राद्धि भारताख्यानविस्तरात्। आमथ्यमतिमंथानं दध्नो घृतमिवोद्धृतम्।। नवनीतं यथा दध्नो द्विपदां ब्राह्मणो यथा। आरण्यकञ्च वेदेभ्य ओषधीभ्यो यथाऽमृतम्।। इदं महोपनिषदं\" चतुर्वेदसमन्वितम्। सांख्ययोगकृतांतेन पञ्चरात्रानुशब्दितम्।। इदं श्रेय इदं ब्रह्म इदं हित मनुत्तमम्। ऋग्यजुस्सामभिरिजुष्टमथर्वांगिरसैस्तथा।. भविष्यति प्रमाणंवैएत देवानशासनम्।। ब्राह्मणैः क्षत्रियैर्वैश्यैश्शूद्रैश्च कृतलक्षणैः। अर्चनीयश्च सेव्यश्च नित्ययुक्तैस्स्वकर्मसु।। सात्वतं विधिमास्थाय गीतस्संकर्षणेन यः। अस्मात्प्रवक्ष्यते धर्मान्मनुस्स्वायंभुवस्तथे' त्यादिभिर्वचनैर्बहुषु स्थलेषु पञ्चरात्रप्रामाण्यं\" प्रतिष्ठापितवता शारीरकशास्त्रे तत्प्रामाण्यं निराक्रियत इत्यसङ्गतत्वात्। नन्वेवं 'एवं तत्वमिदं\" कृत्स्नं सांख्यानां विदितात्मनां। यदुक्तमृषिभिर्मुख्यैः कपिलादिभिरीश्वरैः।। यस्मिन्नविभ्रमाः\" केचिदृश्यंते मनुजर्षभ। गुणाश्च यस्मिन् बहवो दोषहानिश्च केवले'ति भारते कापिलमतस्य भ्रमादिदोषाभावप्रतिपादनात्, 'सर्वेषु च नृपश्रेष्ठ ज्ञानेष्वेतेषु दृश्यते। यथागमं यथान्यायं निष्ठानारायणः प्रभु'रिति सांख्ययोगपाशुपतादीनमपि नारायणनिष्ठत्वप्रतिपादनात्, 'तमेव शास्त्रकर्तारः प्रवदन्ति मनीषिण' इति तच्छास्त्रकर्तॄणामपि नारायणप्रतिपादकत्वस्य प्रतिपादनात्, 'सांख्यं योगः पांचरात्रं वेदाः पाशुपतं वेदाः पाशुपतं तथा। आत्मप्रमाणान्येतानि नहन्तव्यानि हेतुभि'रिति सर्वेषामपि प्रमाणत्वप्रतिपादनाच्च, 'सर्वे प्रमाणं\" च तथा यथै तच्छास्त्रमुत्तम'मिति पञ्चरात्रदृष्टांतेनेतरशास्त्राणामपि प्रामाण्यप्रतिपादनाच्च, सांख्यपाशुपताद्यागमानामपि अप्रामाण्यं निराक्रियत इति चेत् सत्यं। भ्रमविप्रलिप्सादिराहित्यं\" शास्त्रकर्तॄणां परमतात्पर्यं च नारायण एवेति समानम्। तथाऽपि अबहुश्रुततया तद्वक्तॄणां हृदयमजानन्तः\" आपातप्रतिपन्नमेवार्थं, तात्विकं मन्यमाना ये प्रत्यवतिष्ठन्ते, तान् प्रति सांख्याद्यागमानामापातप्रतिपन्नार्थमात्रपरत्वमन्वारुह्य सूत्रकृता तन्निरासः कृतः। पञ्चरात्रशास्त्रे तु परमतत्वहितपुरुषार्थानामेवापाततोपि प्रतीतेर्वेदाविरुद्धनिमित्तोपादानाभेदप्रतीतेश्च कृत्स्नं पञ्चरात्रतन्त्रं प्रमाणमेवेति नैकदैव अप्रामाण्यशंकावकाश इति भावः।। ।।इति पञ्चरात्राधिकरणम्।। इति चतुष्षष्टिप्रबन्धनिर्माणसंसूचितसर्वतंत्रस्वतंत्रताबिरुदांचितैः\" श्रीमद्रंगरामानुजमुनिभिरनुगृहीतायां श्रीशारीरकब्रह्मसूत्रव्याख्यायां\" श्रीशारीरकशास्त्रार्थदीपिकायां द्वितीयाध्यायस्य द्वितीयः पादः।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.2.8 उत्पत्त्यसम्भवाधिकरणम्\nis not available.is not available.विज्ञानं च तदादि चेतीति - ननु युज्यन्तां घुरित्यादिशब्दस्य नित्यपुँल्लिङ्गत्वात् कथमेतदिति चेन्नायं घुः, किन्तु \"अद भक्षणे' इत्यस्मादावश्यकार्थेणिनि प्रत्यये आदिरिरूपं सिद्धयति, तेन च निखिलजगत्संहर्तृत्वमुखेनैव कारणत्वं प्रतिपाद्यत इति द्रष्टव्यम् । परयोजनामनूद्य दूषयति । विज्ञानैश्वर्य्यादीति - ननु परव्यूहविभवभेदभिन्नमिति वक्त्तव्ये कथं सूक्ष्मव्यूहविभवभिन्नमित्युच्यत इत्याशङ्कयाह - सूक्ष्मं परमित्येकार्थं पदद्वयमिति - व्यूहश्चतुर्व्यूह इति निर्देशस्य अयुक्त्ततां मन्वान आह - चतुर्व्यूहन्चतुर्विभाग इति । उक्त्तार्थे प्रमाणमाहेति - ज्ञानपूर्वेण कर्मणा अभ्यर्चितं परं ब्रह्म वासुदेवाख्यं प्राप्यमित्यस्मिन्नर्थे प्रमाणमाहेत्यर्थः - फतेषामेव जीवादिशब्दैरभिधानं विरुद्धम्' इति, ननु सङ्कर्षणप्रद्युस्नानिरुद्धशब्दैरेव जीवमनोहङ्गाराणामभिधानं युक्त्तम्, पञ्चरात्रे - सङ्गर्षणादिशब्दानां जीवादिषु परिभाषितत्वात् यत्र शास्त्रे यच्छब्दो यत्रार्थे परिभाषितः तत्र तस्य शब्दस्य स एव स्वल्वर्थो ग्राह्यः शब्दशास्त्रगतनदीवृध्द्यादिसंज्ञावत्, अत एव प्रद्युम्नसंज्ञकं मन इत्युक्त्तिरपि सङ्गता, इतरथा प्रद्युम्नस्य मनोऽधिष्ठातुः प्रादुर्भावे नपुंसकलिङ्गस्वारस्याभावादिति चेन्न, अस्मिन् शास्त्रे तथा परिभाषायां प्रमाणाभावात्, सङ्कर्षणप्रद्युम्नानिरुद्धानां जीवमनोहङ्काराधिष्ठातृत्वस्य वासुदेवात्सङ्कर्षणस्य सङ्कर्षणात्प्रद्युम्नस्य प्रद्युम्नादनिरुद्धस्य च प्रातुर्भावस्य तस्मिन् शास्त्रे बहुशः क्षुण्णतया जीवाद्यधिष्ठातृणां सङ्गर्षणादीनामेव ग्रहणौचित्यादिति भावः ॥41॥यद्वा प्रतिपन्नेप्वर्थेष्विति इदं श्रेयो वा इदं श्रेयो वेति - संशयं विना यत् श्रेयः तन्न जानामि - इति श्लोकार्थ इत्यर्थः । श्रीपाञ्चरात्रमूलभूतैकायनशास्वाविषयमूलभूतवचनमुदाहरति । मोक्षधर्म इति - अत्र निषच्छब्देन एकायनमन्त्रा उच्यन्ते इति द्रष्टव्यम् । मूलभूतो महानयमिति - अयमित्येकायन वेद उच्यत इत्यर्थः । भेदापाश्रयणेनेति - वैदिकं कर्मावलम्व्य सात्विकजनोपमर्दप्रवृत्तानामसुराणामित्यर्थः । तच्च न रक्षणोपयुक्त्तमिति - असुरनिरसनरूपरक्षणोपयुक्त्तमित्यर्थः । भक्त्तसंरक्षणार्थमिति - दुष्कृतविनाशमन्तरेण साक्षात् भक्त्तसंरक्षणार्थमित्यर्थः । सूत्रद्वयमित्यर्थ इति - अस्मिन् सिद्धान्त इवेति शेषः । सूत्रपदाननुगुणमित्यर्थ इति - तदुत्तरत्र स्पष्टम् । अधिकारिभेदेनेति - उदितानुदितहोमयोरधिकारिभेदेन विकल्पः । कालभेदेनेति - कदाचित् घ्रीह्यनुष्ठानं कदाचित् विद्यानुष्ठानमित्यर्थः । षोडशीग्रहणादौ फलभेदेन विकल्पः; तत्र हि फलभूमार्थिना षोडशीग्रहणं कर्त्तव्यमिति भावः । आरभ्यशब्दोपात्तानीति - भाष्यगत आरभ्य इमानि वचनायभिप्रेतानीत्यर्थः । आर्थमेकत्वमुक्त्तमिति - पाञ्चरात्रन्तु कथ्यत इत्यत्र पञ्चरात्रमित्येकवचनार्थ उक्त्त इत्यर्थः । कर्तृसामान्यं दर्शितमिति । दर्शितमित्यर्थः - विरुद्यतयाभिमतार्थानामिति । त्रयधर्मपरित्यागात्रयीधर्मपरित्यागादीनां पञ्चरात्रप्रतिपाद्यानामित्यर्थः । प्रत्यक्षहेतवो योगःल, ह - अत्र हि शाक्षात्कारान्मोक्ष इति ।योगशास्त्रस्थाः प्रत्यक्षस्य मोक्षनः, साङ्खयास्तु शास्त्रजन्यज्ञानस्य मोक्षहेतुत्ववादिन इति श्लोकार्थ इति भावः । भ्रमराहित्यवचनं कथं घटत इति । भ्रमराहित्यप्रतिपादनं कथं घटतइत्यर्थः । भ्रमप्रतिपादकं वचनमेव दर्शयति । कपिलादिभिरित्यादि भिरित्यादिशब्देनेति । एवं तस्य वेदनस्येति । एवं सतीत्यर्थः ।अधिकरणनिष्कर्ष उपपन्नतर इति - ननु \"साङ्खयं योगः पाञ्चरात्रं वेदाः पाशुपतं तथा । ज्ञानान्येतानि राजर्षे विद्धि नानामतानि वै ॥ साङ्खयस्य वक्त्ता कपिलः परमर्षिः स उच्यते । हिरण्यगर्भो योगस्य वक्त्ता नान्यः पुरातनः ॥ अवान्तरतपा नाम वेदाचार्यः स उच्यते । प्रचीनगर्भं तमृर्षि प्रवदन्ति हि केचन ॥ उमापतिः पशुपतिः श्रीकण्ठो ब्रह्मणस्सुतः । उक्त्तवानिदमव्यग्रो ज्ञानं पाशुपतदं शिवः ॥ पञ्चरात्रस्य कृत्स्नस्य वक्त्ता नारायणस्स्वयम् । सर्वेषु च नृपश्रेष्ठ! ज्ञानेष्वेतेषु दृश्यते ॥ यथागमं यतान्यायं निष्ठा नारायणः प्रभुः । न चैवमभिजानन्ति तमोभूता विशांपते । तमेव शास्त्रकर्त्तारं प्रवदन्ति मनीषिणः' इति साङ्खयाद्याभमानां वैदिकमतान्तरत्वं नारायणैकनिष्ठत्वं च प्रतिपादितम् । तथासाङ्खयं योगः पाञ्चरात्रं वेदाः पाशुपतं तथा । आत्मप्रमाणान्येतानि न हन्तव्यानि हेतुभिः ॥ तथा सर्वे प्रमाणं हि तथा यथैतच्छास्त्र मुत्तमम् । तथा एव तत्वमिदं साङ्खयानां विदितात्मनाम् ॥ यदुक्त्तं यतिभिर्मुख्यैः । कपिलादिभिरीश्वरैः । यस्मिन्न विभ्रमाः केचित् दृश्यन्ते मनुजर्षभः ॥ गुणाश्च यस्मिन् बहवोदोषहानिश्च केवला ॥ तथा ब्रह्मविष्णुमहादेवप्रमुखैः परिकीर्तिताः । आगमाश्चानया नेया दिशा नैवान्यथा बुधाः ॥ अन्यथा ते तु नेयाश्चेत् विरुद्धाः स्युर्न संशयः, तथात्वामेवान्ये शिवोक्त्तेन मार्गेण शिवरूपिणम् । ब्रह्माचारविभेदेन भगवन्तमुपासते' इत्यादीनि भारतमानवभागवताद्युक्त्तानि सर्वागमानां साधारण्येन प्रामाण्यप्रतिपादकानि, तथा- तस्माद्वेदबाह्यानां लक्षणार्थं च पायिनाम् । विमोहनाय शास्त्राणि करिष्यावो वृपध्वज ! ॥ एवं सञ्चोदितो रुद्रोमाधवेन मुरारिणा । चकार मोहशास्त्राणि केशवोऽपि शिवेरितः ॥ कापालं लागुडं शाक्त्तं भैरवं पूर्वपश्चिमम् । पञ्चरात्रं पाशुपतं तथान्यानि सहस्त्राः ॥ तथाबुद्धश्रावकनिर्गन्धाः पञ्चरात्रविदो जनाः । कापालिकाः पाशुपताः पाषण्डा ये च तद्विधाः । यस्याश्नन्ति हविश्शेते दुरात्मानस्तु तामसाः । न तस्य तद्भवेच्छ्राद्धं प्रेत्येह च न तत्फलम् । वामाः पाशुपताचाराः तथा वै पाञ्चरात्रकाः । भविष्यन्ति कलौ तस्मिन् ब्राह्मणोः क्षक्षियास्तथा ॥ श्रुतिशिष्टस्मृतिप्रोक्त्तप्रायश्चित्ते भायं गताः । क्रमेण श्रुतिसिद्धयँ मनुष्यस्तन्त्रमाश्रायेत् ॥ इति वैष्णवशिवागमसाधारणदूषणानि, तथाधर्मशास्त्रे पुराणे च प्रोक्त्तं हि मरणान्तिकम् । प्रायश्चित्तं मनुष्याणां पापिष्ठानां सुदारुणम् ॥ भयदुर्बलचित्तानां मरणं जायते भृशम् । तेषामेव हि रक्षाथर्ं खल्वहं तन्त्रमुक्त्तवान् ॥ तथा - अथांशः सात्वतो नाम विष्णुभक्त्तः प्रतापवान् । महात्मा दाननिरतो धनुर्वेदविदां वरः ॥ स नारदस्य वचनाद्वासुदेवार्च्चने रतः । शास्त्रं प्रवर्तयामास कुण्डगोलादिभिःश्रुतम् ॥ तस्य नाम्ना तु विख्यातं सात्वतं नाम शोभनम् । प्रवर्तते महाशास्त्रं कुण्डादीनां हितावहम् ॥ इति; तथा- तेनोक्त्तं सात्वतं तन्त्रं यज्ज्ञात्वा मुक्त्तिभाग्भवेत् । यत्र स्त्रीशूद्रदासानां संस्कारो वैष्णवः स्मृतः । पञ्चरात्रं भागवतं तन्त्रं वैखानसाभिधम् ॥ वेदभ्राष्टान् समुद्दिश्य कमलापतिरुक्त्तवान् ॥ तथा- मत्तन्त्राश्रयणेनैव मत्पूजा च कृता त्वया । तपसा प्रतीवानस्मि तव शाण्डिल्य! मे प्रिय ॥ कुमार्गेणापि शाण्डिल्य मम पूजा कृता त्वया । अतः कालेन महता देवमार्गं गमिष्यसि' इत्यादिनि कौमर्भागवतवासिष्ठलैङ्गकादीनि पञ्चरात्रनिन्दाकानि वचनानि; \"इदं शतसहस्त्राद्धि भारताख्यानविस्तरात् । आविध्य मतिमन्थानं दध्नो घृतमिवोद्धृतम् ॥' इत्यादीनि भाष्योदाहृतानि भारतवचनानि पञ्चरात्रस्तावकानि, \"एवमभ्यर्थितस्तैस्तु पुराहं द्विजसत्तम् !। वेदक्रियां सामायुक्त्ता कृतवानस्मि संहिताम् ॥ निश्वासाख्यां ततस्तस्यां लीना वाभ्रव्यशाण्डिलाः । अल्पापराधा इत्येव शेषा वैलालिका भवन् ॥ मयैव मोहितास्ते तु भविष्यज्जानता द्विजाः । निश्वाससंहितायां हि लक्ष्यमात्रप्रमाणतः ॥ सैव पाशुपती दीक्षा योगः पाशुपतश्च सः ॥ एतस्मामद्वेदमार्गाद्धि यदन्य इह जायते ॥ तच्छ्रद्रक्रमविज्ञेयं रौद्रं शौचविवर्चितम् । ये रुद्रमुपजीवन्ति कलौ वैलालिका नराः ॥ उच्छिष्टरुद्रास्ते ज्ञेया नाहं तेषु व्यवस्थितः । तेषां गौतमशापाद्धि भविष्यन्त्यनु ये द्विजाः ॥ तेषां मध्ये सदाचारा ये तु मच्छासन रताः ॥ ते स्वर्गमपवर्गञ्च यान्त्येव खलु निश्चायः । वैलालिका ये यास्यन्ति मम सन्ततिदूषकाः ॥ प्राक् गौतमाग्निनिर्दग्धाः पुनर्मद्वचनाद्द्विजाः । नरकं तु गभिष्यन्ति नात्र कार्या विचारणा ॥ निर्मितंहि मया पूर्वं व्रतं पाशुपतं शुभम् । गुह्याद्गुह्यतमं सूक्ष्मं वेदसारं विमुक्त्तये ॥ एषः पाशुपतो योगः सेवनीयो मुमुक्षुभिः । भस्मच्छन्नैहिर् सततं निष्कामैरिति हि श्रुतिः ॥ वामं पाशुपतं सोमं लाङ्गलं चैव भैरवम् । न सेव्यमेतत्कथितं वेदबाह्यं तथेतरत् ॥ इत्यादि वचनेषु वैदिकावैदिकविभागपूर्वकं केषाञ्चित् पाशुपतागमविशेषाणशं वैदिकबाह्यत्वं प्रतिपाद्यते, एवं सति पाशुपतपञ्चरात्रयो। किं वैषम्यमिति चेत् उच्यते, वेदाविरुद्धांशे सर्वेषां प्रामाण्यम्, साङ्खययोगादावपि प्रकृतेः अब्रह्मात्मकत्वस्य वेदविरुद्धत्वात्, तस्मिन्नंशेऽप्रामाण्यम्, पाशुपतस्यापि शैवागमोऽपि द्विविधः- श्रौतः स्मार्त्तश्च सा स्मृतः । स्वतन्त्रो दशधा चैव तथाऽष्टादशधा पुनः ॥ कामिकादिप्रभेदेन बहुधा स व्यवस्थितः ॥ श्रुतिसारमयोऽन्यस्तु शतकोटिप्रविस्तरः । परं पाशुपतं यत्र व्रतं ज्ञानं च कथ्यते । इति कामिकाद्यष्टाविंशतिभेदमित्रसिद्धान्ततन्त्राणां स्वतन्त्रत्वप्रतिपादनादवैदिकत्वं सिद्धम्, पञ्चरात्रे तु तन्निन्दापरवचनप्रक्षेपशङ्कारहितेषु पुराणेषु न दृश्यते इति सर्वत्र प्रामाण्यमेव, अत एव पञ्चरात्रकर्त्तुः वासुदेवस्य वेदादावेव सर्वज्ञत्वोपगमात् पतञ्जल्यादीनाञ्च जीत्वात्, पञ्चरात्रस्यच पुराणेषु बुद्धातिदेशनावत् व्यामोहनाथर्मीश्वरप्रणीतत्वात्, न योगाद्यधिकरणेन गतार्थतेति मध्यस्थेन कल्पतरुकारेण प्रतिपादितमित्यलमतिचर्चया । परैस्त्वित्यादि - कार्यविशेषरूपातिशयेति । सङ्कर्षणप्रद्युम्नानिरुद्धानां सम्भारस्थितिसृष्टिरुपकार्यविशेषरूपातिशय सद्भावमित्यर्थः ॥ ॥ इति उत्पत्त्यसम्भवाधिकरणम् ॥ इति दशोपनिषद्भाष्यकारैः श्रीरङ्गरामानुजमुनिभिर्विरचितायां श्रुतिप्रकाशिकाव्याख्यायां भावप्रकाशिकायाम् द्वितीयस्याध्यायस्य द्वितीयः पादः ॥ समुदिताधिकरणराङ्ख्या - 53 - समुदितसूत्रसङ्ख्या - 206 ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.2.8 उत्पत्त्यसम्भवाधिकरणम्\nபகவான் ஸ்ரீமன் நாராயணன் அருளிய ஸ்ரீ பாஞ்சராத்ர தந்திரத்திலும் காபிலாதி மதத்தில் போலவே அப்ரமாணத்வத்தைச் சங்கித்து நிரஸிக்கிறா ரென்று ஸங்கதி. \nஸாங்க்யாதி தந்த்ரம் போலவே பாஞ்சராத்ரமும் ப்ரமாணமா, இல்லையா? என்ற ஸம்சயத்தில் அப்ரமாணம் என்று பூர்வபக்ஷம். ஏனெனில் வாஸுதேவாத் ஸங்கர்ஷணோ நாம் ஜீவோ ஜாயதே என்று ச்ருதிக்கு விருத்தமான ஜீவோத்பத்தியைச் சொல்வதாலே பாஞ்சராத்ரம் ப்ரமாணம் இல்லை. நான்கு வேதங்களிலும் புருஷார்த்தத்தை அடையப் பெறாதவர் என்று வேதத்தினை அலக்ஷ்யப்படுத்திப் பேசுவதாலும் இது அப்ரமாணமே என்கிறார். சித்தாந்தம் கூறுமுன்னர் இரண்டு பூர்வபக்ஷ ஸூத்ரங்கள் \n'நஜாயதே மரியதேவா விபச்சித்’ என்ற ச்ருதியில் ஜீவனுக்கு உத்பத்தியை இல்லையென்று சாதித்திருப்பதால் பாஞ்சராத்ரத்தில் ஜீவனுக்கு உத்பத்தி கூறுவது வேத விருத்தமாதலின் அப்ரமாணமே. மேலும், (1)\nஸங்கர்ஷணாத் ப்ரத்யும்ன ஸம்ஜ்ஞம் மன: உத்பத்யதேயென்று மனஸ்ஸுக்கு ஸங்கர்ஷணனெனப் பெயர்கொண்ட கர்த்தாவாகிய ஜீவனிடம் உற்பத்தி கூறுவது ச்ருதிக்கு விருத்தமாகையாலும், பாஞ்சராத்ரம் அப்ரமாணம் - கர்த்து: கரணம் நச - கர்த்தாவான ஜீவனிடத்திலிருந்து மனம் ஸர்வேந்த்ரியாணிச என்று மனஸ் ப்ரஹ்மத்திடம் தோன்றுவதாகவேச்ருதி சொல்கிறது. என்று இந்த பூர்வ பக்ஷத்தை அடுத்த சூத்ரங்களால் கண்டிக்கிறார். (2)\n'வா' சப்தம் பூர்வபக்ஷத்தை விலக்கிக் காட்டுகிறது. விஞ்ஞானஞ்ச தத் ஆதிச விஜ்ஞானாதி என்று விக்ரஹம். அதனால் விஞ்ஞானாதியென்பது ஜ்ஞானமே - ஸ்வரூபமாய்க் கொண்ட ஜகத் காரணமான பரவாசுதேவனைச் சுட்டுகிறது. அதன் பாவம் விஜ்ஞானாதி பாவம் - அவனின் அவதார ரூபமாய் இருத்தலாம். ஆகவே ப்ரத்யும்ந, அநிருத்த, ஸங்க்கர்ஷணர்கள் விஜ்ஞான ஸ்வரூபமாய் ஜகத்தின் ஏககாரணமான பரப்ரஹ்மத்தின் அவதார ரூபமே யென்பது ஸித்தம். அதைத் தடுக்கவில்லை, அந்த விஷயத்திற்கு ப்ராமாண்- யத்தைத் தடுக்கவில்லை. முழு பாஞ்சராத்ர சாஸ்திரமும், பிரமாணதமம் என்பதாகிறது. அஜாயமானோ பஹுதா விஜாயதே என்று பிரசித்தமான பரம புருஷனின் சுயேச்சையான அவதாரமேயல்லவா? வாசுதேவாத். ஸங்கர்ஷணோ நாமஜீவோ ஜாயதே - ஸங்கர்ஷணாத் ப்ரத்யும்ன ஸம்ஜ்ஞம் மனோ ஜாயதே இத்யாதிகளாலே சொல்லப்படுகிறது. ஜீவனின் உத்பத் யாதிகள் பற்றிச் சொல்லவில்லை. இங்கு ஜீவாதி சப்தங்கள் விசேஷ்யங் களாயும், ஸங்கர்ஷணாதி சப்தங்கள் விசேஷணங்களாயும் இருக்கும் என்கின்றனர்பூர்வ பக்ஷிகள். ஸித்தாந்தத்தில் ஜீவனின் அதிஷ்டாதாவான ஸங்கர்ஷணன் என்றும் பொருள். ஸங்கர்ஷணாதிபதங்கள் விசேஷ்யங்கள் - ஜீவாதி பதங்கள் விசேஷணங்களேயென்று கருத்து. நான்கு வேதங்களிலும் புருஷார்த்தங்கள் கிட்டவில்லையென்பது, உதயத்திற்குமுன் ஹோமம் செய் பவர் பொய்பேசுபவராம் என்ற வேதவாக்யம், உதயத்திற்குப் பின் அக்னி ஹோத்ரம் செய்வதைப் போற்றவந்த அர்த்தவாதம் என்பதுபோல் பாஞ்ச- ராத்ரம் சிறந்தது என்பதைக் காட்டவேயாகும். அதாவது - வேதாந்தத்தில் கூறப்பட்ட பரமபுருஷனின் உபாஸனத்தையும், அவனையர்ச்சிப்பதையும் பாஞ்சராத்ரத்தில் விளக்குவதால், அது முழுவதும் ப்ரமாணமே சித்தம். (3)\nஇந்த பாஞ்சராத்திரத்திலும் ஜீவனின் உத்பத்தியை விசேஷமாக நிஷேதித்திருப்பதால் இது வேதத்திற்கு முரணற்றது. \nஅசேதநா பரார்த்தாச நித்யாஸததவிக்ரியா\nத்ரிகுணா கர்மிணாம் க்ஷேத்ரம் ப்ரக்ருதே ரூபமுச்யதே \nவ்யாப்திருபேண ஸம்பந்த : தஸ்யாச்ச புருஷஸ்யச \nஸஹ்யநாதி ரநத்தச்ச பரமார்த்தே நிச்சித:\nஎன்று பாஞ்சராத்ரத்திலே ஜீவனுக்கு உத்பத்தி நிஷேதிக்கப்பட்டிருக்கிறது. ஆகையால் ச்ருதியுடன் சிறிதும் முரண்பாடேயில்லை. கீழே பூர்வபக்ஷிகள் கூறிய முக்தி ப்ரகாரத்தை விளக்க ஸ்வாமி தேசிகன் அருளிய ச்லோகத்தின் கருத்து. ஸ்வாதந்த்ர்யம், பசுபதி ஸமத்வம், இவ்விரண்டும் பாசுபத பேதங்கள் - முக்தியில் ப்ரகாரங்கள். ப்ரஹ்மத்துடன் ஐக்கியமும், அவித்யா நிவ்ருத்தியும் அத்வைதிகள் கூறும் முக்திப்ரகாரங்கள், பௌத்தரில் ஒரு சாரார் விஷய வாஸனை தொலைவதயது என்பர். ப்ரபாகரர் மதத்தினர் மித்யா ஜ்ஞான ஸந்ததியின் அழிவேயது என்பர். நையாயிகரில் சிலர் தன்புத்தி சுகங்களுக்கு நித்தியம் நெருக்கமான நிலையே முக்தியென்பர். பாட்டர்கள் (சில மீமாம்சகர்கள்) சித்தத்தால் தன் ஆத்ம ஸெளக்யத்தை அனுபவித்தலே முக்தியென்பர். காணாதர்கள் பாஷாணம் (கல்) போன்றது முக்தியென்பர். ஜைனர்களோ நித்தியம் மேல் நோக்கிப் பயணம், அனைத்து மக்களின் மத்தகத்தினுடன் கூடிய சரீரப்ரவேசமே முக்தியென்பர். சூன்யாத்வைதமே. முக்தியென்பது மாத்யமிகர் கூற்று. கேவலம் ஆத்மானந்தானுபவம் முக்தி என்பர் - சாங்கியர்கள்; உபாதி நிவ்ருத்தியே முக்தியென்பர் - யாதவ பாஸ்கர மதத்தினர். தேக விச்சேதம், ஆயிரம் யுவதிகளையனுபவிப்பதே முக்தியென்பர் சார்வாகர். இவ்வாறு விதவிதமான முக்திகளைக் கூறும் உங்களுக்கெல்லாம் ச்ருதி உபகரிக்கட்டும் என்று இகழ்ச்சியாக இந்தச் ச்லோகம் உள்ளது “ஸ்வாதந்த்ர்யம், ப்ரஹ்மணைக்யம்….கல்பதாம் ஜல்பதாம் வ: “(அதிகரணசாராவளி). கீழ்ச் சொன்ன முக்தி ப்ரகாரங்கள் அனைத்திற்கும் ச்ருதி, ஸ்ம்ருதி, அனுமானம் யாவுமே பாதகங்கள் என்பது கருத்து. \nஇந்த பாதத்தில் எட்டு அதிகரணங்களின் பொருள் வருமாறு:- \n\"பாதேபீஸ்மின் காபிலஸ்தை…….பஞ்சமாம்நாயதர்சீ”\nஅதிகரணங்கள் -  விஷயங்கள் \n1. ரசனானுபபத்தி  -  காபிலர்கள் செய்த விரோதம்\n2. மஹத்தீர்க்கம்-காணாதர்கள் செய்த விரோதம் \n3. ஸமுதாயம்-வ்ருத்த வைபாஷிகள் செய்த விரோதம்\n4. உபலப்தி-யோகாசாரர் செய்த விரோதம் \n5. ஸர்வதானுபபத்தி-மாத்யமிக சூன்யவாதப்ரஸக்தி \n6. ஏகஸ்மின்னஸம்பவம்- ஜைனர்கள் செய்த விரோதம் \n7. பசுபதி - பசுபதிமதஸ்தர் செய்த விரோதம் இவற்றைக் கண்டித்துப் பின்னர்\n8. உத்பத்யஸம்பவம்-பாஞ்சராத்ரமே வேதமார்க்கானுஸாரியென்று ஸ்தாபித்தார், \nஸ்ரீமத் பாரதத்தில் ஆனுசாசனிகபார்வம்-ஜ்ஞான காண்டத்தில் பல சலோகங்களால் முழுவதும் பாஞ்சராத்ரம் ப்ரமாணம் என்று ஸ்தாபித்த ஸ்ரீ வ்யாஸர் பாஞ்சராத்திரத்தின் ஓர் பகுதி அப்ரமாணம் என்று சொல்கிறார் என்பது பொருந்தாது. தன் சொல்லுடன் முரணானதுமாகும். ஆகையால், பாஞ்சராத்திரத்தில் ச்ருதி விரோதத்தை அங்கீகரித்து விரோதமில்லாத அம்சம் மட்டும் ப்ரமாணமென்று இங்கு ஸித்தாந்தம் கூறப்படுகிறது என்று சங்கரர் கூறுவது கண்டிக்கப் பட்டதாகிறது என்பது ஸ்ரீ பாஷ்யகாரரின் திருவுள்ளம். இரண்டாம் அத்தியாயம் இரண்டாம்பாதம் முற்றியது."
                            }
                        ]
                    }
                ]
            },
            {
                "title": "Pada 3",
                "number": 3,
                "verses": [
                    {
                        "verse_number": 19,
                        "original_text": "Adhikarana 2.3.1 वियदधिकरणम् \nन वियदश्रुतेः॥2.3.1॥\nअस्ति तु॥2.3.2॥\nगौण्यसंभवाच्छब्दाच्च॥2.3.3॥\nस्याच्चैकस्य ब्रह्मशब्दवत्॥2.3.4॥\nप्रतिज्ञाऽहानिरव्यतिरेकात्॥2.3.5॥\nशब्देभ्यः॥2.3.6॥\nयावद्विकारं तु विभागो लोकवत्॥2.3.7॥\nएतेन मातरिश्वा व्याख्यातः॥2.3.8॥\nअसंभवस्तु सतोऽनुपपत्तेः॥2.3.9॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.3.1 वियदधिकरणम् \nसांख्यादिवेदबाह्यतन्त्राणां न्यायाभासमूलतया विप्रतिषेधाच्चासामञ्जस्यमुक्त्तम्, इदानीं स्वपक्षस्य विप्रतिषेधादिदोषाभावख्यापनाय ब्रह्मकार्य्यतयाऽभिमतचिदात्मकप्रपञ्चस्य कार्यताप्रकारो विशोध्यते। तत्र वियदुत्पद्यते न वेति संशय्यते। किं युक्त्तं न वियदुत्पद्यत इति, कुतः? अश्रुतेः; सम्भावितस्य हि श्रवणसम्भवः, असम्भावितस्य तु गगनकुसुमवियदुत्पत्त्यादेः शब्दाभिधेयत्वं न सम्भवति। न खलु निरवयवस्य सर्वगतस्याकाशस्यात्मन इव उतपत्तिर्निरूपयितुं शक्यते; अत एव चोत्पत्त्यसम्भवात् छान्दोग्ये सृष्टिप्रकरणे तेजःप्रभृतीनामेवोत्पत्तिराम्नायते - \"तदैक्षत बहु स्यां प्रजायेयेतितत्तेजोऽसृजत\" इति। तैत्तिरीयकाथर्वणादिषु \"तस्माद्वा एतस्मादात्मन आकाशः सम्भूतः\" \"एतस्माज्जायते प्राणो मनः सर्वेन्दिऽयाणि च खं वायुर्ज्योतिराप\" इत्यादिषु श्रूयमाणा वियदुत्पत्तिरर्थविरोधाद्वाध्यत इति॥ 1॥ \nएवं प्राप्तेऽभिधीयते-अस्ति त्वाकाशस्योत्पत्तिः। अतीन्द्रियार्थविषया हि श्रुतिः प्रमाणान्तरातीतामपि वियदुत्पत्तिं प्रतिपादयितुं समर्थैव। न च श्रुतिप्रतिपन्नेऽर्थे तद्विरोधिनिरवयवत्वादिहेतुकमनुत्पत्त्यनुमानमुदेतुमलम्; आत्मनोऽनुत्पत्तिर्न निरवयवत्वप्रयुक्त्तेति वक्ष्यते। पुनश्चोदयति -॥ 2॥\n\"तस्माद्वा एतस्मादात्मन आकाशः सम्भूत\" इत्यादि वियदुत्पत्तिश्रुतिर्गौणीति कल्पयितुं युक्त्तम्, \"तत्तेजोऽसृजत\" इति सिसृक्षोर्ब्रह्मणः प्रथमं तेज उत्पद्यत इति तेजउत्पत्तिप्राथम्येन वियदुत्पत्तिप्रतिपादनासम्भवात् \"वायुश्चान्तरिक्षं चैतदभृत\"मिति वियतोऽभृतत्वशब्दाच्च। कथमेकस्य सम्भूतशब्दस्याकाशापेक्षया गौणत्वम्, अग्न्याद्यपेक्षया मुख्यत्वमिति चेत्तत्राह -॥ 3॥\nएकस्यैव \"तस्माद्वा एतस्मादात्मन आकाशः संभूत\" इत्याकाशे मुख्यात्वासम्भवात्, गौणतया प्रयुकस्य सम्भृतशब्दस्य वायोरग्विरित्यादिष्वनुक्त्तस्य मुख्यत्वं स्यादेव - ब्रह्मशब्दवत्; यथाब्रह्मशब्दः \"तस्मादेतद्व्रह्म नामरूपमन्नं च जायते\" इत्यत्र प्रधाने गौणतया प्रयुक्त्तस्तस्मिन्नं च जायते\" इत्यत्र प्रधाने गौणतया प्रयुक्त्तस्तस्मिन्नेव प्रकरणे \"तपसा चीयते ब्रह्म ततोऽन्नमभिजायत\"इति ब्रह्मणि मुख्यतया प्रयुज्यते; तद्वत्। अनुषङ्गे च श्रवणावृत्ताविवाभिधानावृत्तिर्विद्यत एवेत्यर्थः॥ 4॥\nपरिहरति छान्दोग्यश्रुत्यनुसारेणान्यासां वियदुत्पत्तिवादिनीनां श्रुतीनां गौणत्वं कल्पयितुं न युज्यते; यतः छान्दोग्यश्रुत्यैव वियदुत्पत्तिरङ्गीकृता। \"येनाश्रुतं श्रुत\"मित्यादिना ब्रह्मज्ञानेन सर्वज्ञानप्रतिज्ञानात्, तस्या हि प्रतिज्ञाया अहानिराकाशस्यापि ब्रह्मकार्य्यत्वेन तदव्यतिरेकादेव भवति॥\nइतश्च वियदुत्पत्तिश्छान्दोप्ये प्रतीयते \"सदेव सोम्येदमग्र आसीदेकमेवाद्वितीय\"मिति प्राक् सृष्टेरेकत्वावधारणशब्दात् \"ऐतदात्म्यमिदं सर्वं\" मित्येवामादिशब्देभ्यश्च कार्य्यत्वेन ब्रह्मणोऽव्यतिरेकप्रतीतेः, न च \"तत्तेजोऽसृ जत\" इति तेजस उत्पत्तिश्रुतिर्वियदुत्पत्तिं वारयति, वियदुत्पत्त्यवचनमात्रेण तेजसः प्रतीयमानं प्राथम्यं श्रुत्यन्तप्रतिपन्नां वियदुत्पत्तिं न निवारयितुमलम्॥ 6॥\nतुशब्दश्चार्थे, \"ऐतदात्म्यमिदं सर्व\"मित्यादिभिराकाशस्य विकारत्ववचनेन तस्याकाशस्य ब्रह्मणोऽपि विभागः - उत्पत्तिरप्युक्त्तैव। लोकवत्- यथा लोक एते सर्वे देवदत्तपुत्रा\" इत्यभिधाय तेषु केपाञ्चित् तत उत्पत्ति वचनेन सर्वेषामुत्पत्तिरुक्त्ता स्यात् तद्वत्, एवं च सति \"वायुश्चान्तरिक्षं चैतदमृत\"मिति सुराणामिव चिरकालस्थायित्वाभिप्रायम्॥ 7॥\nअनेनैव हेतुना मातविश्वनो वायोरप्युत्पत्तिर्व्याख्याता, वियन्मातरिश्वनोः पृथग्योगकरणं \"तेजोऽतस्तथा ह्याह\" इति मातरिश्वनः परामर्शार्थम्॥ 8॥\nतुशब्दोऽवधारणार्थः, असम्भवः - अनुत्पत्तिः। सतः ब्रह्मण एव तद्व्यतिरिक्त्तस्य कस्यचिदनुत्पत्तिर्न सम्भ वति - अनुपपत्तेः; एतदुक्त्तं भवति - वियन्मातरिश्वतोरुत्पत्तिप्रतिपादनमुदाहरणार्थम्, उत्पत्त्यसम्भवस्तु सतः परमकारस्य परस्यैव ब्रह्मणः तद्वयतिरिक्त्तस्य कृत्स्नस्याव्यक्त्तमहदहङ्कारतन्मात्रेन्द्रियवियत्पवनादिकस्य प्रपञ्चस्यैकविज्ञानेन सर्वविज्ञानप्रतिज्ञादिभिरवगतकार्य्यभावस्यानुत्पत्तिर्नोपपद्यत इति॥ 9॥\n॥ वियदधिकरणं समाप्तम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.3.1 वियदधिकरणम् \n॥अथ द्वितीयाध्याये तृतीयः पादः॥  वियत् उत्पद्यते, नेति संशयः । नोत्पद्यते इति पूर्वः पक्षः । निरवयवस्य सर्वगतस्यात्मन इवोत्पत्त्यसंभवात् । असंभावनीयस्य श्रवणं च न संभवति । अत उत्पत्तिश्रुतिर्गौणीति । राद्धान्तस्तु -- वियत् उत्पद्यत एव, उत्पत्तिश्रुतेः । अतीन्द्रियार्थविषयया श्रुत्याऽभिहितेऽर्थे निरवयवत्वादिहेतुकं नानुत्पत्त्यमानमुदेतुमलम् । आत्मनोऽप्यनुत्पत्तिश्रुतेरेव नित्यत्वम्, न निरवयवत्वादिना । सूत्रार्थस्तु -- न वियदश्रुतेः - वियत् नोत्पद्यते । कुतः? अश्रुतेः -- अश्रवणात्; असंभावनीयस्य श्रवणासंभवात् ॥\nअस्ति तु वियत उत्पत्तिः,  आत्मन आकाशस्संभूतः  इति श्रुतेः । अतीन्द्रियार्थविषयया श्रुत्या प्रमाणान्तराप्रतिपन्नवियदुत्पत्तिप्रतिपादनं संभवत्येव । न अग्निना सिञ्चेदितिवदयोग्यमित्यर्थः ॥\nतत्तेजोऽसृजतेति प्रतिपन्नतेजःप्राथम्यविरोधात् मध्ये वियदुत्पत्तिर्न संभवतीत्युत्पत्तिश्रुतिर्गौणी, वायुश्चान्तरिक्षञ्चैतदमृतमित्यमृतत्वश्रवणाच्च ॥\nआकाशस्संभूतः, आकाशाद्वायुः, वायोरग्निः  इत्यादिषु सर्वत्रानुषक्तस्यैकस्य संभूतशब्दस्य आकाशे गौणत्वं वाय्वादिषु मुख्यत्वं च संभवति; ब्रह्मशब्दवत् -- यथैकस्य ब्रह्मशब्दस्यैकप्रकरणे श्रूयमाणस्य  तस्मादेतद्ब्रह्म नाम रूपमन्नं च जायते  इति प्रधाने गौणत्वम्,  तपसा चीयते ब्रह्म  इति ब्रह्मणि मुख्यत्वं च । श्रवणावृत्ताविवानुषऽङ्गेप्यभिधानावृत्तेरनुषङ्गोऽपि तत्तुल्य इत्यभिप्रायः ॥\nपरिहरति -- प्रतिज्ञाऽहानिरव्यतिरेकात् येनाश्रुतं श्रुतमिति ब्रह्मविज्ञानेनाकाशादिसर्वविज्ञानप्रतिज्ञाया अहानिः, आकाशस्यापि ब्रह्मण उत्पत्त्या तदव्यतिरेकादेव भवति ॥\n सदेव सोम्येदमग्र आसीत्  ऐतदाम्यमिदं सर्वम्  इत्यादिभ्यो ब्रह्मणः प्राक्सृष्टेरेकत्वावधारणसर्वात्मकत्वादिवादिभ्यश्शब्देभ्यश्च वियदुत्पत्तिः प्रतीयते ।  तत्तेजोऽसृजत  इति एतस्मिन्वाक्ये आकाशोत्पत्त्यवचनात्प्रतीयमानं तेजःप्राथम्यं समानप्रकरणस्थैः प्रकरणान्तरस्थैश्च शब्दैः प्रतीयमानां वियदुत्पत्तिं न निवारयतीत्यभिप्रायः ॥\nयद्यपि च्छान्दोग्ये  तत्तेजोऽसृजतेतिवदाकाशोत्पत्तिः स्वरूपेण नाभिधीयते; तथापि तस्मिन्नेव  ऐतदात्म्यमिदं सर्वमित्यादिनाऽऽकाशादेस्सर्वस्य वस्तुनो ब्रह्मविकारत्ववचनात् यावद्विकारं विभागः -- उत्पत्तिरुक्तैवेति गम्यते । लोकवत् -- यथा लोके सर्व एते देवदत्तपुत्रा इत्यभिधाय तेषां केषाञ्चिद्देवदत्तादुत्प्ततिवचनं सर्वेषां तत उत्पत्तिप्रतिपादनार्थमिति गम्यते । आकाशस्यामृतत्ववचनं सुरादिवच्चिरकालस्थायित्वविषयमित्भिप्रायः ॥\nअनेनैव न्यायेन मातरिश्वनोऽप्युत्पत्तिरुक्ता । नायं न्यायातिदेशः, अधिकाशङ्काभावात् ।  तेजोऽतस्तथा ह्याह  इति वायोस्तेजस उत्पत्तिं वक्तुं पृथगुपादानम् ॥\nतुशब्दोऽवधारणार्थः । सतः परमकारणस्य परस्यैव ब्रह्मणः असंभवः - उत्पत्त्यसंभवः । तद्व्यतिरिक्तस्य कृत्स्नस्यैव एकविज्ञानेन सर्वविज्ञानप्रतिज्ञाद्यनुपपत्तेः संभव उक्त इत्यभिप्रायः ॥ इति वियदधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.3.1 वियदधिकरणम् \nवियन्नोत्पद्यते, अश्रुतेः, श्रुतिः - श्रवणम्। निरवयवस्य, आत्मन इवोत्पत्तिश्रवणासंभवात्॥१॥\nश्रवणं संभवत्येव, आकाशस्संभूतः इत्येव हि श्रुतिः अतीन्द्रियार्थविषया वियदुत्पत्तिं प्रतिपादयति। आत्मनोऽपि न जायते इति प्रतिषेधादनुत्पत्तिः॥२॥\nतत्तेजोऽसृजत इति तेजः प्राथम्यवचनात् आकाशस्संभूतः इति श्रुतिर्गौणी वायुश्चान्तरिक्षं चैतदमृतम् इति शब्दाच्च॥३॥\nएकस्य संभूतशब्दस्याकाशे गौणत्वमन्यत्र मुख्यत्वम् अनुषङ्गे संभवत्येव, श्रवणावृत्तिवत्, यथैकस्य ब्रह्मशब्दस्य तस्मादेतद् ब्रह्म नामरूपमन्नं च जायते इति प्रकृतौ गौणत्वम्, तपसा चीयते ब्रह्म इति मुख्यत्वमावृत्तौ॥४॥ परिहरति –\nयेनाश्रुतं श्रुतम् इत्यादिना एक विज्ञानेन सर्वविज्ञानप्रतिज्ञाया अहानिः वियदादेर्ब्रह्मकार्यत्वेन तदव्यतिरेकादेव॥५।॥\nआकाशस्संभूतः इत्यादिशब्देभ्यः अवगतां वियदुत्पत्तिं तत्तेजोऽसृजत इत्यत्राकाशशब्दावचनावगतं तेजः प्राथम्यं न निवारयितुं क्षमम्॥६॥\nऐतदात्म्यमिदं सर्वम् इत्यादिना आकाशादेरपि विकारत्वावगमात्, तेजः प्रभृतिविभागवचनं सर्वस्य प्रदर्शनार्थमिति निश्चीयते। यथा च लोके दशेमे देवदत्तपुत्रा इत्युक्त्वा तेषु केषाञ्चिदुत्पत्तिवचनम्॥७॥\nतेजोऽतः इत्यादि वक्तुं वायोः पृथगुपादानम्॥८॥\nअसंभवस्तु परस्य ब्रह्मण एव। इतरस्य सदेवेत्यवधारणाद्यनुपपत्तेरुत्पत्तिरेव॥९॥ इति वियदधिकरणम् ॥ १ ॥ इति वियदधिकरणम् ॥ १ ॥ आकाशादिव्यवहितकार्याणामपि साक्षाद्ब्रह्मण उत्पत्तिं वक्तुं पूर्वपक्षमाह -"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.3.1 वियदधिकरणम् \n॥ न वियदश्रुतेः ॥ पादसंगतिमाह - सांख्यादीति । अयमर्थः - द्वितीयाध्यायस्य प्रथमे पादे कारणविषये परोक्त्तदोषाः परिहृताः, अत्र तृतीये कार्य्यविषये परोक्त्तदोषाः परिह्रियन्ते; तस्मात्तृतीयः पादः प्रथमेन संगतः, द्वितीयस्तु परपक्षप्रतिक्षेपपरत्वाच्चरमभावीति चेत् क ारणविषये परोक्त्तदोषपरिहारपरपक्षप्रतिक्षेपौ संगतौ; अनन्तरं कार्य्यविषयपरोक्त्तदोषपरिहारो युक्त्त इति संगतिरिति, इममर्थमभिप्रेत्य ब्रह्मकार्य्यतयाभिमतेत्युक्त्तम्, तत्र चिंदचिद्वस्तुनोः काय्यर्त्वयं किमेकरूपम्? उत भिन्नरूपमिति संशयिते सति एकरूपमिति पूर्वपक्षः, भिन्नरूपमिति विद्धान्तश्च पादद्वयेन क्रियत इतीमर्थमभिप्रेत्य चिदचिदात्मकप्रपञ्चस्येत्युक्त्तम्, तत्र प्रथमाधिकरणस्य संशयमाह - तत्रेति । किं वियदुत्पद्यते - नवेति संशयः तदर्थम् \"आत्मन आकाशः सम्भूत\" इति वाक्यं वियदुत्पत्तिं प्रतिपादयति नेति, सम्भूतशब्दो मुख्योत्पत्तिपरः - उत गौणः - सति । अन्यत्र निरवयवद्रव्यस्योत्पत्त्यदशर्नमाकाशस्योत्पत्त्यनर्हतामवगमयति नेति । यदाऽवगमयति, तदा सम्भूतशब्दस्य गौणत्वाद्वाक्यस्योत्पत्तिप्रतिपादनासामर्थ्यान्न वियदुत्पद्यत इति भवति, यदोत्पत्त्यनर्हतां नावगमयति, तदा सम्भूशब्दस्य मुख्यवृत्तितया वाक्यस्योत्पत्तिप्रतिपादकत्वाद्वियदुत्पद्यत इति सिध्यति, श्रुतिः - श्रवणम्, कथमश्रुतिः \"आत्मन आकाशः सम्भूत\" इति हि श्रुतिरिति शङ्कायामश्रुतेरसिद्धिपरिहाराय श्रुति - शब्दार्थमाह - श्रवणसम्भव इति । श्रवणं शब्दजन्यप्रमितिः, यथा \"श्रोतव्य\" इत्यादिषु शब्दजन्यप्रमितिविषयत्वासम्भवादित्यर्थः, न हि शब्दोऽयोग्यार्थप्रमितिजननशक्त्तः \"आदित्यो यूप\" इत्यादिष्वदर्शनादिति भावः । यद्वा - उत्पत्तिप्रतिपादनसमर्थश्रुतिवाक्याभावो विवक्षितः । अश्रुतेरिति सम्भावितस्य हि श्रवणसम्भव इति सूत्राभिप्रायविवरणम्, एवं सति गौणीत्यनन्तरं श्रुतिनिर्देशखारस्यं स्यात्, गगनकुसुमोपादान दृष्टान्तत्वेन कृतम् । असम्भावितत्वमुपपादयति । न स्वल्विति - निरवयवद्रव्यत्वात् सर्वगतत्वाच्चेति हेतुद्वयं विवक्षितम्, केवलतर्कस्य कालात्ययापदेशसम्भवात् तद्वयावृत्त्यर्थं श्रुत्यर्थापत्तिमाह - अत एव चेति । तेजस्सृष्टिप्राथम्यं श्रुत्यर्थापत्तिः । तैत्तिरीयकेति - तर्कविरुद्धश्रुतेरपि तर्कानुगृहीतश्रुतिः प्रबलेति भावः ॥2.3.1॥\n॥ अस्ति तु ॥ तुशब्दाभिप्रेतं हेतुमाह - अतीन्द्रियेति । श्रुतिरिति - एतत्सूत्रान्यथासिद्धिपरेऽनन्तरसूत्रे \"गौणी\" ति स्त्रीलिङ्गनिर्देशेन \"अस्ती\"ति श्रुतिः साधकतया विवक्षितेति भावः । किं प्रमाणान्तरागोचरत्वमयोग्यता? उत प्रमाणान्तरवाधितत्वम्? । प्रमाणान्तरागोचरत्वं चेत् - तदुत्पत्तिप्रगितिजननहेतुणेव, अतीन्द्रियार्थविषयत्वात् श्रुतः, द्वितीये पक्षे वाधकप्रमाणं वक्त्तव्यं तच्च नास्ति, धर्मिणः प्रत्यक्षसिद्धत्वामात्रेणागमासगतधर्मविरुद्धधर्म आगमेन प्रतीतः - तत्र यूपादित्यैक्यवच्छास्त्रं वाधितं स्यात्, प्रत्यक्षस्य पूर्वभावित्वात् नात्र तथा विरुद्धधर्मोपलब्धिः, धर्मिग्राहकप्रमाणं प्रत्यक्षमनुमानं वा, तदुभयमपि नित्यत्वानित्यत्वसाधारणमिति न तद्वाधः; अनुमानान्तरं चेत्- कालात्ययापदिष्टत्वं कालविशेषावच्छिन्नस्यैव हि नभस उत्पत्तिरुच्यते नेदानीं कालविशेषावछिन्नं नमो नः प्रत्यक्षादिगोचरम्, किन्तु शास्त्रैकसमधिगम्यम्, अतो धर्मिग्राहकमानवाधः निरवयवद्रव्यत्वहेतोर्महदादिष्वनैकान्त्यम्, विशेषणासिद्धिश्च, वियदेकदेशोपादानेन पञ्चीकरणवचनात् \"आकाशवायुतेजांसि सुलिलं पृथिवी तथा । शब्दादिभिगर्ुणैर्ब्रह्मन् संयुक्त्तान्युत्तरोत्तरै\"रिति संयोगविशेषवचनाच्च सर्वगतद्रव्यत्वहेतोरपि विशेषणासिद्धिश्च स्यात्; महादादीनां सद्भावः शास्त्रप्रामाण्यवादिभिरभ्युपगन्तव्य इत्यर्थः । न चेति - अत्र कालात्ययापदेशोऽभिप्रेतः, किं तर्ह्यात्मनोऽप्युत्पत्तिमत्त्वं स्यात्, निरवयवद्रव्यत्वस्यासाधकत्वादित्यत्राह - आत्मनोऽपीति ॥ उत्तरसूत्रमवतारयति । पुनरिति - ॥2॥\n॥ गौण्यसम्भवाच्छब्दाच्च ॥ गौणवृत्तेः शब्दधर्मत्वात् तत्रापि स्त्रीलिङ्गान्तत्वाच्च श्रुतिर्विशेष्या, प्रस्तुतार्थवशात् श्रुतिविशेषावगम इत्यभिप्रायेणाह - तस्मादिति । तेजःप्रभृतेः पश्चान्न वियदुत्पत्तिः सम्भवति, पूर्वमपि न - तेजःप्राथम्यादित्यर्थः \"आकाशवत्सर्वगतश्च नित्य \" इत्यत्र व्याप्तिमात्रेण साम्यविवक्षाया अपि सम्भवात् \"आकाशशरीरं ब्रह्मे\"त्यादेः सूक्ष्मनिर्मलस्वरूपत्वाभिप्रायेण निर्वाहसम्भवाच्च पूर्वपक्षसाधकत्वेनानुपन्यासः, पूर्वपक्षेऽवान्तरसाध्यविषयहेतुद्व यरूपत्वादसम्भवशब्दयोरेकसूत्रप्रतिपाद्यता, अतो न सूत्रभेदो युक्त्तः ॥॥ उत्तरसूत्रशङ्कामाह - कथमिति ।\n॥ स्याच्चैकस्य ब्रह्मशब्दवत् ॥ \"तपसा ब्रह्मविजिज्ञासस्व, तपो ब्रह्मे\"त्यादिप्रयोगोऽनुसन्धेयः, \"अन्नं ब्रह्म, आनन्दो ब्रह्मे\"ति प्रयोगानुदाहरणं तस्य मुख्यामुख्यविषयत्वाभावात्, अन्नादिष्वपि ब्रह्मबुध्द्या हि ब्रह्मशब्दप्रयोगः, ब्रह्मशब्दोऽस्मिन् प्रकरणे द्विः प्रयुक्त्तः, अत्र त्वनुपङ्गः, तत्कथमेकस्य मुख्यत्वगौणत्वविभाग इत्यत्राह - अनुपङ्गे चेति । अनुषङ्गश्रवणावृत्त्योः फलमभिधाना वृत्तिरेव, अभिधानशब्देनात्र मुख्यामुख्यसाधारणशब्दव्यापारमात्रं विवक्षितम्, बोधनार्थं ह्यनुपङ्गः, न ह्येकस्मिन् वाक्येऽनुषङ्गापेक्षा प्रयुक्त्तत्वात्, अतोऽनुषङ्गो वाक्यान्तरे, वाक्यान्तरस्थस्य शब्दस्य गौणत्वं च युक्त्तं बोधनव्यापारभेदात्, सकृत्प्रयुक्त्तस्य हि मुख्यत्वगौणत्वविरोधः व्यापारैक्यात्, न ह्येकबोधनव्यापारस्य मुख्यत्वगौणत्वे सम्भवतः, प्रयोगभेदेऽप्यविरोधो व्यापारभेदात्, अतोऽनुषङ्गेपि व्यापारभेदान्मुख्यत्वगौणत्वाविरोधः, तस्मादर्थौचित्यायोभयत्रापि समाधिभङ्गः कार्य्य इति । राद्धान्तसूत्रमवतारयति । परिहरतीति ॥4॥\n॥ प्रतिज्ञाहानिरव्यतिरेकात् ॥ काय्यर्कारणभावाभावेऽपि नित्यसिद्धमुक्त्तात्मनामव्यतिरेको ब्रह्मशब्दशरीरत्वेन भवतीति तद्वयावृत्त्यर्थं ब्रह्मकार्य्यत्वेन तदव्यतिरेकादित्युक्त्तम्, मृत्पिण्डकार्य्यादिदृष्टान्तवणात् कार्य्यतयैवाव्यतिरेको विवक्षित इति भावः ॥5॥\n॥ शब्देभ्यः ॥ ऐतदाम्यमिति वाक्यं कार्य्यभूतं कृत्स्नं कारणभूतब्रह्मात्ममित्येतदर्थपरत्वादुपात्तम्, आत्मशब्दोऽन्तर्यामिणमाह एतच्छब्देन कारणत्वं पूर्वप्रस्तुतं विवक्षितम्, यः कारणावस्थस्यात्मा स एव कार्य्यावस्थस्यापि जगत आत्मेत्यर्थः, आदिशब्देन \"सम्मूलाः सोभजयोमाः, सर्वं खल्विदं ब्रह्मे\"त्यादि विवक्षितम् । न चेति - न हि घटोत्पत्तिवचनं पेटोत्पत्तिं वारयतीत्यर्थः, प्राथभ्यं वारयतीत्यत्राह - वियदुत्पत्तीति । प्राथभ्यं नाम किं स्वकार्यापेक्षया पूर्वत्वम्? उत कार्य्या न्तरपूर्वकत्वाभावः? । आद्ये वियदुत्पत्तिरबाधिता स्यात्, न द्वितीयः, पूर्वभाविकार्य्यान्तरनिषेधाश्रवणात्, तेजस उत्पत्तिमात्रं हि श्रुतं नान्यानुत्पत्तिः, अतः प्राथभ्यं न श्रुतम्, अतोऽश्रुतेन श्रुतप्रहाणमयुक्त्तं श्रुतेनाश्रुतकल्पनं हि युक्त्तम् । किञ्चान्यानुत्पत्त्यश्रवणेपि प्राथभ्यं केनावगतम्? अन्योत्पत्तिवचनादिति चेत्तर्ह्यार्थेन प्राथभ्येन श्रुतोत्पत्तिबाधनमनुपन्नम् । किञ्च कुत्रचित्कस्यचिदवचनमन्यत्रापि तत्प्रतिपत्तिं वारयति चेत् - सर्वशाखाप्रत्यययनयो निविर्षयः स्यादिति भावः । सिद्धान्तेऽपि परमसाध्यहेतुत्वे सति असमस्तपदोपात्तत्तत्वात् \"शब्देभ्य\"इति सूत्रभेदः, अवान्तरसाध्यविषयहेतुभेदानां परमसाध्येऽपि समस्तपदोपात्तहेतूनामपि ह्येकसूत्रप्रतिपाद्यं दृष्टम्, ॥6॥\n॥ यावद्विकारं तु विभागो लोकवत् ॥ विकारत्वं कार्य्यत्वम्, ऐतदात्म्यमिदं सर्वमित्यादिभिरित्यत्रादिशब्देन एकत्वावधारणादि विवक्षितम् । एवं च सतीति - असङ्कुचितार्थत्वे वायोरप्यनुत्पत्तिप्रसङ्ग इति भावः ॥7॥\n॥ एतेन मातरिश्वा व्याख्यातः ॥ नेदमतिदेशसूत्रम्, अतो नाधिकाशङ्केत्यभिप्रायेणाह - पृथगिति । वियन्मातरिश्वनोरूभयोरप्युत्पत्तिर्वक्त्तव्या, तत्रैकसूत्रेण वक्त्तुं शक्येऽपि सूत्रपृथक्करणमुत्तरत्र परामर्शार्थमित्यर्थः; योगः - सूत्रम् ॥8॥\n॥ असम्भवस्तु सतोऽनुपपत्तेः ॥ ननु न ब्रह्मणोऽनुप्पत्तिर्वक्त्तव्या, ब्रह्म व्यतिरिक्त्तवियदादेरुत्पत्तिरुक्त्ता,\nपुनरनत्पत्त्यसम्भवः केषामुच्यते? अनुपपत्तिश्च कस्येत्यत्राह - एतदुक्त्तं भवतीति । महदादीनामनुत्पत्तिर्निषिध्यते, अनुपपत्तिरेकविज्ञानेन सर्वविज्ञानप्रतिज्ञाहानेरित्यर्थः, आदिशब्देनैकत्वावधारणादिर्विवक्षितः ।\nपरे तु वियदुत्पत्तेरनुत्पत्तेश्च श्रुतिसिद्धत्वाच्छुतयो विप्रतिषिद्धा इति पूर्वः पक्षः, अनुत्पत्तिरेवेति न विप्रतिषेध इति सिद्धान्त्येकदेशी, उत्पत्तिरेवेति न विप्रतिषेध इति साक्षात्सिद्धान्तिन इत्यधिकरणशरीरं वर्णयन्ति, तत्र व्रूमः - विप्रतिषेवमात्रस्य पूर्वपक्षत्वमयुक्त्तं तस्य परमसाध्यत्वाभावात्, यथा कारणत्वेन चाकाशादिष्विति अधिकरणस्य श्रुतियैविध्यात् संशयमूलत्वेऽपि विप्रतिषेधेन हेतुना ब्रह्मकारणवादानादरेण प्रधानकारणवादस्य ज्यायस्त्वे पर्यवसितः पूर्वः पक्षः, अतो विप्रतिषेधमात्रस्य पूर्वपक्षीकरणमयुक्त्तम्. अत एव हि \"नात्मा श्रुते\"रित्यस्य च श्रुतिवैविध्यात् संशयमूलत्वेऽपि न विप्रतिषेधमात्रं पूर्वपक्षितम्, अपि तूत्पत्तिं सिद्धान्त्येकदेशिमतं कृत्वाऽनुत्पत्तिः सिद्धान्तिता, अतो विप्रतिषेधस्य क्कचित्पर्यवसानमपेक्षितम्, तत्र किं सृष्टिश्रुतिविप्रतिषेधात् प्रधानकारणवादग्राह्यत्वम्? उत सृष्टिश्रुतीनामर्थान्तरपरत्वम्? उताप्रागाण्यमेवेति । न तावदाद्यः, प्रधानकारणवादपरत्वेऽपि श्रुतिविप्रतिषेधस्य स्थितत्वात्, तत्र वक्त्तव्यस्य ब्रह्मकारणवादेऽपि तुल्यत्वात्, नाप्यन्यपरत्वम् अन्याभावात्; ब्रह्मविदाप्नोतीति प्रकृतं ब्रह्मवेदनं ब्रह्मणः सर्वकारणत्वोक्त्तिमुखेन स्तूयते, आतोऽन्यपरत्वमिति चेन्न \"कारणं तु ध्येय\" इति वेद्यब्रह्मणः कारणत्वलक्षणकत्वाल्लक्षणविप्रतिषेधे लक्ष्यब्रह्म वेदनस्यासम्भवात् स्तुत्यनुपपत्तेः, नापि वेदाप्रामाण्यं, प्रथमे काण्डे तत्प्रामाण्यस्य समर्थित्वात्, अतः पर्यवसानस्थलाभावेन विप्रतिषेधमात्रस्य पूर्वपक्षीकरणायोगादनुपपत्तिं पूर्वपक्षीकृत्योत्पत्तिसिद्धान्तीकरणं युक्त्तम्, सूत्रयोजना चानुपपन्ना, अश्रुतेः; छान्दोग्ये वियदुत्पत्त्यश्रवणात् \"अस्ति\nतु\" तैत्तिरीयके वियदुत्पत्तिरस्तीति व्याख्यातं वियदुत्पत्तौ श्रूयमाणायामपि क्कचिच्छ्रवणाभावस्य हेतुतयोपन्यासोऽनु\nपपन्नः, अनधीतशाखान्तरपुरुषाभिप्रायेण हेतूक्त्तिरिति चेतर्ह्यनधीतषष्ठप्रपाठकपुरुषाभिप्रायेण पृथिव्याद्यनुत्पत्तेरप्युपन्यस्य सूत्रकारेण निरसनीयत्वं प्रसजेत्; महीमहीधरादीनां युगपत्सर्गपलयौ हि केषांचिदनभिमतौ \"अस्ति\"-त्विति सूत्रस्य विप्रतिषेधसमर्थनाय उत्पत्तिसद्भावपरतया पूर्वप क्षविषयत्वमप्युक्त्तं सिद्धान्तप्रतिज्ञाया अध्याहार्य्यत्वप्रसङ्गात्, अनध्याहारसम्भवे तदयोगाच्च \"गौण्यसम्भवा\"दित्यादेश्च सूत्रस्य सिद्धान्त्येकदेशिसतविषयत्वं तु परोक्त्ताधिकरणशरीरप्रतिक्षेपेण व्युदस्तं भवति \"यावाद्विकार\"त्विति सूत्रं विभक्त्तत्वहेतुना घटादिवन्नभसः कार्य्यत्वानुमानपरं वर्णितं, तदयुक्त्तं हेत्वनुपपत्तेः, विभक्त्तत्वं नाम यद्येकस्मात् काय्यर्तया विभक्त्तत्वं तदा साध्याविशिष्टो हतुः । यदि भिन्नत्वं प्रागभावे भावरूपाज्ञाने च व्यभिचारः, तदुभयव्यतिरिक्त्तत्वे सति भिन्नत्वमात्मनि व्यभिचरति, आत्मा ह्यविद्यातत्कार्य्येम्यो भिन्नः प्रागभावाविद्याव्यतिरिक्त्तश्च, उक्त्तभ्योऽतिरिक्त्तत्वे सति भिन्नत्वं व्यर्थविशेष्यं व्यवच्छेद्याभावात्, प्रागभावाविद्या ब्रह्मान्यत्वं कार्य्यत्वे हतुरिति चेत् सूत्रे विभागपदविरोधः स्यात्, विभक्त्तत्वं हि सौत्रोहेतुस्त्वद्योजनायाम्, विभागशाब्देनापि पूर्वोक्त्तात् त्रिकादन्यत्वं विवक्षितमिति चेन्न, आकाशसहिताच्चतुष्टयादन्यत्वम् उपाधिः स्यात्, न चैतावता पक्षेतरत्वोपाधिना सर्वानुमानोच्छेदः चतुष्टयस्यापि पक्षत्वाभावेन तदन्यत्वस्य पक्षेतरत्वाभावात्, एतेन मातरिश्वेति सूत्रमतिदेशाधिकरणमित्युक्त्तम्, तदयुक्त्तम् - अधिकशङ्काया अभावात् सर्वगतद्रव्यत्वादिहेतुप्रसङ्गविरहाच्छङ्का न्यूनतैव \"सैपाऽनस्तमिति देवता यद्वायुः\" इति श्रुत्याधिकशङ्केति चेन्न \"वायुश्चान्तरिक्षं चैतदमृत\"मित्यमृतत्वश्रवणस्य विषन्मातरिश्वनोस्तुल्यतया परिहारस्य तुल्यत्वात्, अनस्तमितशब्दस्यामृतशब्दतुल्यार्थतया पृथक्परिहरणीयत्वाभावाच्च ब्रह्मणोऽपि कारणत्वादेव गगनादिवत् कार्य्यत्वमाशङ्कय तन्निरासपरम्, असम्भव इत्यादिसूत्रमधिकरणान्तरमाहुः । कार्य्यत्वशङ्कानिरासः किं युक्त्तया? उत श्रुत्या? ः नाद्यः युक्त्तेरसम्भवात् । ननु कार्यत्वानुपपत्तिरेव युक्त्तिः, न ह्यसतः सदुत्पत्तिः? \"कथमसतः सज्जायेते\"ति तस्या व्युदस्तत्वात्, न तावत् सद्विशेषात् सम्मात्रोत्पत्तिः विशेषेभ्यस्यामान्योत्पत्त्यदशर्नात्, सामान्येभजयो हि विशेषोत्पत्तिर्दृष्टा, नापि सनमात्रात्, सन्मात्रोत्पत्तिः, असत्यतिशये प्रकृतिविकारभावानुपपत्तेरिति चेन्न, पूर्वकालात् सतः पाश्चात्यसदुत्पत्त्युपपत्तेः पूर्वापरभावातिरिक्त्तविशेषो नावश्यापेक्षितः, सदृशपरिणामपरम्परायाः शास्त्रप्रामाण्यवादिभिरभ्युपगतत्वात्, पूर्वोत्तरज्वालासु सदृशीषु पौर्वापर्यातिरिक्त्तादर्शनाच्च, अतो युक्त्तिर्दुःस्थतरेति न तयाशङ्कानिरासः, यदि श्रुत्या - तर्हि कृतकरत्वप्रसङ्गः, \"अदृश्यत्वादिगुणको धर्मोक्त्ते\"रित्यादिषु \"नित्यं विभुं सर्वगतं सुसूक्ष्मं, स बाह्याभ्यन्तरो ह्यज इति\" नित्यत्वाजत्वादिधर्मकस्यैव ब्रह्मणो भूतयोनिशब्देन परमकारणतया निर्दिष्टस्य परमात्मत्वनिर्णयात्तद्विरुद्धाशङ्कोत्थानं हि नोपपद्यते ॥ अपरेषु - शब्दादिगुणानां च दिक्कालादीनां सृष्टयश्रवणान्नित्यत्वमाशङ्कयअद्वितीयश्रुत्यनुपपत्त्या तन्निरासकमधिकरणान्तरं वर्णयन्ति; तदप्युक्त्तं, शब्दादीनां द्रव्यावस्थारूपाणामुत्पत्त्यन्तरनैरपेक्षस्य सत्कार्य्यवादसमर्थनेनाप्यर्थसिद्धत्वात् । \"पद्भयां भूमिर्दिशःश्रोत्रात्, सर्वेनिपेषा जज्ञिरे,\nविद्युतः पुरुषादधि, कला मुहूर्त्ताः काष्ठाश्चाहोरात्राश्च सर्वशः । अर्धमासा मासा ऋतवः संवत्सराश्च कल्पन्ताम्\" - इति दिक्कालोत्पत्तिश्रवणेन च नित्यत्वशङ्कानुदयात्, तर्कमात्रावष्टम्भपरवादिप्रतिपत्तिनिरासार्थोऽयमारम्भ इति चेन्न, तस्य तर्कपादसाध्यत्वेनेहासङ्गतत्वात्, न च नभोभागमात्रं दिशः, सूर्यादिगतिविशेषः काल इति, च युक्त्तं \"नास्या आसीदन्तरिक्षं शीर्ष्णो द्यौस्समवर्त्तत, दिशः श्रोत्रादिति, सूूर्याचन्द्रमसौ धाता यथापूर्वमकल्पय\"दिति पृथगुत्पत्तिश्रवणात् अत एवोत्पत्तिर्दिक्कालावच्छेदकविषयेति शङ्का च निरस्ता भवति । नाप्युत्यत्तिश्रुतिर्दिक्कालादिदेवतामात्रविषयेति वाच्यम्, अधिष्ठेयभेदाभावे अधिष्ठातृदेवताभेदानुपपत्तेः, आदित्यादिगतिविशेष एव कालश्चेत् \"अग्र\" इति सूर्यादिसृष्टेः प्रागेव कालदर्शनम् \"रूपान्तरं तद् द्विज ! कालसंज्ञ\"मिति प्रधानपुरुषवातिरिक्त्त कालस्मरणं च विरुव्यते, अतस्तन्मतमप्यनुपपन्नम् । प्रथमाध्यायशेषः पादद्वयेनावसित इत्यन्ये - तदयुक्त्तं पादवतुष्टयस्यापि प्रथमाध्यायशेत्वात्, वेदान्तानां ब्रह्मैककारणतापरत्वं हि प्रथमाध्यायार्थः, तत्र साक्षादुपयोगोऽनेकान्तवादिनिरासादीनामपि नास्ति प्रणाड्योपयोगस्तृतीयचतुर्थयोरप्यस्ति कार्य्यदौःस्थ्यस्य कारणदौस्थ्यापादकत्वात्तत्परिहारस्य तत्स्थिरीकारहेतुत्वाच्च, अन्येषां पक्षेऽप्याद्ययोः सूत्रयोर्मातरिश्वविषयसूत्रस्य च योजनावैषम्यं पूर्ववद्दत्तोत्तरं वेदितव्यम्, \"गौण्यसम्भवा\"दिति श्रुत्यन्तरविरोधादसम्भवः श्रुत्यन्तयं च \"खं पुराणं वायुः खमिति ै स्माहे\"ति, त्रिरात्रं स्वमेतत् पुष्पान्तमिति, च पुराणमेकं खम्, अपरं खं पुष्पवद्विनाशीत्युच्यते, एवं सति गगनद्वयासम्भवात् घटोत्पत्त्या घटाकाशस्येव ब्रह्माण्डोत्पत्त्या तदवच्छिन्नाकाशस्योत्पत्तिरुपचर्य्यते, अतो न व्योम्नो मुख्योत्पत्तिरित्याहुः । व्योम्न एकत्वे व्योमशब्दस्य कृत्स्नव्योमविषयत्वात् पुराणमित्यादिविशेषणस्य व्यवच्छेद्यासम्भवः परिह्रियते \"स्याच्चैकस्ये\"ति ब्रह्मण एकत्वेऽपि \"एतद्वै सत्यकाम ! परं चापरं च\" इति ब्रह्मशब्दस्यब्रह्मैकदेशोपलक्षणतया एकदेशान्तरं यथा व्यवच्छेद्यं तद्वद्वयोमशब्दस्याप्युपपत्तिरित्याहुः । प्रतिज्ञेति शब्देभ्य इत्यन्तमेकं सूत्रं गगनाकार्य्यत्वे प्रतिज्ञाहानिमाशङ्कय अकार्य्यत्वेऽपि भोक्त्तृवर्गस्येव नभसोऽपि ब्रह्मव्यतिरिक्त्तत्वात् प्रतिज्ञाया अहानिरव्यतिरेकश्च आत्मैवेदं सर्व\"त्यिादिशब्देभ्यः सिद्ध इत्याहुः । एवं गौणीत्यादिशब्देभ्य इत्यन्तं पूर्वपक्षविषयं यावदिति, यावन्तो महदादयो विकारास्तावन्तो विभागाः सूक्ष्माः शक्त्तिरूपाः सवितुरिव प्रभा ब्रह्मणः सन्ति लौकिकपुरुषाणामिवेश्वरस्यापि कार्य्यकारवन्तो व्यवहाराः श्रूयन्ते, अतः सूक्ष्ममाकाशं परमं व्योम तस्मादस्य तु व्योम्न उत्पत्तिरस्तीत्याहुः । तत्र तावत् खं पुराणमिति श्रुतिविरोधादुत्पत्त्यसम्भवात् गौणीत्ययुक्त्तं शब्दाच्चेत्यनेन पुनरुक्त्तिप्रसङ्गात् \"वायुश्चान्तरिक्षं चैतदभृत\"मित्यगृतत्वश्रुतेः पुराणत्वश्रुतेश्च को भेदः, यतः पुराणत्वश्रुतिविरोधादसम्भवो न विवक्षितः, अत एव पुराणत्वादिविशेषणस्य व्यवच्छेद्यासम्भवपरिहारपरत्वम्, स्याच्चैकस्येति सूत्रस्येप्युक्त्तं प्रतिज्ञाहानिरिति सूत्रस्य\nच पूर्वपक्षविषयतयैव तत्र शङ्काविशेषपरिहारपरत्वमयुक्त्तं तथा सत्यधिकरणसिद्धान्तसाधकयुक्त्तेरनुक्त्तिप्रसङ्गात् \"यावद्विकार\"मिति सूत्रं सिद्धान्तसाधकयुक्त्तिपरम् तत्र हि तुशब्दः श्रुत इति चेन्न तस्य परापरव्योमभेदेन पुराणत्वोत्पत्तिमत्त्वविरोधपरिहारपरत्वेन व्याख्यातत्वात् परिहारश्च साधकयुक्त्तयन्तर उपन्यस्ते युज्यते, अन्यथा व्योम्न एकत्वात् पुराणत्वश्रवणाच्च उत्पत्तिर्गौणीति वदता अन्योन्याश्रयोद्घाटनस्य सुकरत्वादुत्पत्तेरगौणत्वे ततः पुराणव्योभ्नोऽन्यत्वं तस्यान्यत्वादुत्पत्तेरगाढणत्वमिति । ननु गगनभेदेप्रमाणोपस्थापकं सूत्रमिति चेत् यदि तयोर्व्योभ्नोरूत्पत्त्यनुत्पत्तिभ्यां भेद उपस्थप्यते तदानीगौषाधिकभेदमाश्रित्य गौणोत्पत्त्या प्रमाणनिर्वाह उपपद्यते, यद्याकारान्तरेण व्योभ्नो भेदः श्रुतः तर्ह्युत्पत्तेर्गौणत्वेऽपि स उपपद्यते उत्पत्तेरगौणत्वे हेतोः सूत्रितत्वामावात् । किञ्च अव्यक्त्तात्परमक्षरं परं व्योमेति भवतां मतम्, तस्य च पुराणत्वमयुक्त्तम् अक्षरं तमवि लीयत इति लयश्रवणात्, आपेक्षिकं पुराणत्वमस्तीति चेत्तर्हि व्योमभेदाभावेऽपि घटाकाशब्रह्माण्डावच्छिन्नाकाशयोरिव पुराणत्वापुराणत्वयोरविरोथः सुवच इत्युत्पत्तिगौणी स्यात्, अत एव प्रलयश्च तत्र गौणस्स्यात्, यदा प्रतिज्ञाहानिरिति सूत्रं सिद्धान्तसाधकं तदानीं भवदुक्त्तशङ्का दूरोत्सांरिता स्यात् । तच्च पूर्वं दर्शितं छान्तोग्ये गगनोत्पत्त्यवचनेऽपि तत्सिद्धिप्रतिपादनं चापेक्षितमन्तिमसूत्रे कृतं स्यात्, अत एव तत्र तुशब्दोऽपि चेर्थो द्रष्टव्यः, अन्यथाऽनुपपत्तेर्दर्शितत्वात् ॥\n॥ वियदधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.3.1 वियदधिकरणम् \nउपोद्घातम्:\n1. सर्वं साङ्ख्यास्तु नित्यं क्षणिकमखिलमप्यत्र वैभाषिकाद्याः  \nनित्यानित्यं समस्तं जिनपरिपठितां सप्तभङ्गीं पठन्तः ।  \nनित्यानित्ये विभज्याप्यभिदधति विपर्यस्य वैशेषिकाद्याः  \nश्रुत्युत्थांस्तान् निरुन्धन् श्रुतिभिरथ वियत्प्राणपादौ युनक्ति ॥ २२० ॥\nवियदधिकरणम्:\n2. पूर्वत्राधिक्रियायां पुरुषजनिवचो नित्यतोक्त्या निरूढं  \nव्योमोत्पत्तौ तथैव स्थितिरिति वचसोर्व्याहतौ वक्ति कश्चित् ।  \nसिद्धान्ती व्योमसृष्टिर्निगमशतमिता नान्यथा सिद्धिरस्यां  \nवायुव्योमामृतोक्तिर्जनिविधिविहतेत्युक्तिवैषम्यमाह ॥२२१॥\n3. तेजः प्राथम्यदृष्टेरमृतवचनतोऽनंशकद्रव्यभावात्  \nव्योमन्युत्पत्तिवाक् स्यादुपहितविषयैवात्मनीवेति चेन्न ।  \nप्राथम्यस्याश्रुतत्वात् प्रथमपठनतः कल्पनेऽन्येन बाधात्  \nकिंचामर्त्योक्तितुल्यं त्वमृतपदमिहानेकवाक्यैककण्ठ्यात् ॥२२२॥\n4. यौ(यु)क्तस्सत्कार्यवादः श्रुतिभिरनुमतो नावयव्यस्ति सृज्यः  \nतत्तद्द्रव्येषु नामान्तरभजनसहावस्थया सृष्टिवादः ।  \nइष्टाश्शब्दाद्यवस्थास्तव निरवयवद्रव्यवर्गेऽपि तस्मात्  \nव्योमन्युत्पत्तिरुक्ता श्रुतिषु तदितरोत्पत्तितुल्या न बाद्ध्या ॥२२३॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.3.1 वियदधिकरणम् \nउपोद्घातम्:\n1. अत्र पूर्वोत्तरपादसङ्गतिर्भाष्य एव सुव्यक्तमुच्यते - 'साङ्ख्यादिवेदबाह्यतन्त्राणां न्यायाभासमूलतया विप्रतिषेधाच्चासामञ्जस्यमुक्तम् । इदानीं स्वपक्षस्य विप्रतिषेधादिदोषगन्धाभावख्यापनाय ब्रह्मकार्यतयाभिमतचिदचिदात्मकप्रपञ्चस्य कार्यताप्रकारो विशोध्यते' इति । अत्र पूर्वपादद्वयस्योत्तरपादद्वयेन सङ्गतिरस्स्माभिः पूर्वमेवोक्ता - कारणद्वारकबाह्यविरोधपरिहारपरौ द्वौ पादौ, अपरौ पुनः कार्यद्वारकान्तरविरोधपरिहारपराविति । अतः परं कार्यविषयविरोधपरिहारपरयोः पादयोः परवाद्युक्तप्रक्रियां विभागेनानूद्य तत्प्रतिक्षेपरूपस्वपक्षमन्ते निगमयति - सर्वमिति । अत्र चत्वारः पक्षाः प्रतिक्षेप्याः । द्रव्यञ्चाद्रव्यं च सर्वं नित्यमिति साङ्ख्याः प्रतिवदन्ति । सर्वं क्षणिकमिति वैभाषिकाः । सर्वं नित्यानित्यमिति जिनपरिपठितां सप्तभङ्गीं पठन्तः प्राहुः । द्रव्यात्मना नित्यं पर्यायात्मनाऽनित्यमिति वदन्तोऽपि विपर्यस्य प्रवदन्ति । नित्यमेवानित्यमिति क्वचित् क्वचित्पुनरनित्यमपि नित्यमिति प्राहुः । वैशेषिकाः खलु नित्यमेव चैतन्यमनित्यमिति वदन्ति, तथा नित्यमेवेश्वरविग्रहादिकं प्रमाणसिद्धं न सहन्ते, एवमनित्यमपि नित्ययन्ति । यथाऽनित्ययोर्घटतद्धर्मयोस्सम्बन्धं समवायात्मकमनित्यमपि नित्यमेव ब्रुवते । एवं परपक्षाननूद्य श्रुत्यवलम्बनेनोत्थितांस्तान् श्रुतिभिरेव निरुन्धन् वियत्प्राणपादौ युनक्तीत्यन्वयः ॥\nवियदधिकरणम्:\nअधिकरणसङ्गतिस्तु - श्रीपाञ्चरात्राधिकरणे जीवोत्पत्तिवादो जीवाभिमानिसङ्कर्षणादिपरत्वादौपचारिक इत्युक्तम्, तर्हि तेनैव न्यायेन वियदुत्पत्तिवादोऽप्यौपचारिक एव स्यादिति शङ्कयोत्थानमिति । तदर्थविचारस्तु - किं वियदुत्पद्यते नेति । किं 'आत्मन आकाशस्संभूतः' इत्याकाशस्योत्पत्तिं प्रतिपादयति नेति । किमत्र सम्भूतिशब्दो मुख्योत्पत्तिपर उत गौण इति । किमन्यत्र निरवयवस्यानुत्पत्तिदर्शनं निरवयवस्यास्य शब्दैकसमधिगम्यस्योत्पत्तियोग्यतामवगमयति नेति । अत्र पूर्वोत्तराधिकरणयोस्सङ्गतिप्रदर्शनपूर्वकं पूर्वपक्षवाद्यभिमतमनूद्य प्रतिक्षिपति - पूर्वत्रेति । अयमत्र शब्दार्थः - पूर्वस्मिन्नधिकरणे जीवोत्पत्तिवाक्यं पुरुषनित्यत्वप्रतिपादकवाक्येन बाधितमिति प्रसाधितम् । एवमाकाशोत्पत्तिविषयेऽपि वाक्ये नित्यत्वानित्यत्वप्रतिपादकवचसोर्विरोधे तथैव स्थितिरिति नित्यत्ववाक्येनानित्यत्वबाध इति कश्चिद्वदति । एवं पूर्वपक्षयुक्तौ सिद्धान्त्यभिमतमाह - सिद्धान्तीति । अयमर्थः - आकाशोत्पत्तिरनेकश्रुतिप्रतिपन्ना । न चास्यामन्यथासिद्धिरस्ति । अनन्यथासिद्धबहुश्रुतिप्रतिपन्नेऽर्थे जाग्रति एकोऽमुख्यो युक्त्याभासः परवादिकल्पितो जीवितुमेव नार्हतीति भवदुक्तं परित्यजामः । 'वायुश्चान्तरिक्षञ्चैतदमृतम्' इति श्रुत्यैवाकाशस्यामृतत्वमुक्तम्, तत्परित्यागे जीवामृतत्वोक्तेरपि परित्यागप्रसङ्ग इत्याशङ्क्य भाष्यकारोक्तवैषम्यं दर्शयति - वाय्वित्यादिना । इदं किलात्र वैषम्यम् - अनेकाः श्रुतयो ह्याकाशस्य जनिमुत्पत्तिं विदधति । एका श्रुतिरमृतत्वमनुवदति । अतो हेतोर्हि भग्ना । सा च वायुसहपाठादत्यन्तमवसीदति । वायोर्ह्यनित्यत्वं सर्वलोकसम्प्रतिपन्नम् । इह पुनर्जीवनित्यत्वमेव सर्ववेदसम्प्रतिपन्नम् । उत्पत्तिवादस्तु क्वाचित्क एव । स चान्यथासिद्धः । तेनान्यथासिद्धबहुश्रुत्यानुगुण्येनात्मनित्यत्वं युक्तम् । वैपरीत्यादयुक्तमाकाशनित्यमिति वैषम्यसिद्धिरिति ॥3. अत्राकाशनित्यत्वप्रतिपादने पूर्वपक्षिपरिकल्पितानुक्तान्सुबहून् हेतूननूद्य शिष्यप्रतिबोधनार्थं व्यक्तमेव निराकरोति - तेजःप्राथम्येत्यादिना । अयमत्र पूर्वपक्ष्यभिप्रेतो हेतुसमुदायः - सद्विद्यायां हि 'तत्तेजोऽसृजत' इति प्रथममाकाशसृष्टिमनुक्त्वा तेजस्सृष्टिरेवोच्यते । तेनाकाशस्य सृष्ट्यवचनमाकाशनित्यत्वपरमित्येको हेतुः । 'वायुश्चान्तरिक्षञ्चैतदमृतम्' इत्यव्यवधानेनामृतत्ववचनादित्यपरः । अनंशकद्रव्यभावादिति तृतीयः । अतो व्योमन्युत्पत्तिवागुपहितविषयैव स्याद्, घटाकाशादिविषयैव स्यादित्यर्थः । तत्र प्रतिबन्दीमाह - आत्मनीवेति । यथा भवद्भिः कुम्भकारो जायते, रथकारो जायत इत्यादिरात्मोत्पत्तिवादो देहपरिग्रहविषय इत्यन्यथाक्रियते तद्वदिहापीति प्रतिबन्दी । अनूदितमेतत्प्रतिक्षिपति - नेति । यत्तु प्रथमं तेजस्सृष्ट्यभिधानदृष्टेरित्युक्तं तन्न । प्राथम्यस्याश्रुतत्वात् । नह्यत्र प्रथमं  \nतेजस्सृज्यत इति प्रथमशब्दः श्रूयते । माभूत्प्राथम्यश्रवणम्, अथापि प्रथमपठनमात्रेण तत् कल्प्यत इत्याशङ्क्य प्रतिक्षिपति - प्रथमपठनत इति । अन्येन बाधात् - बहुस्मृतीतिहासपुराणन्यायोपबृंहितेन 'आत्मन आकाशस्सम्भूतः' इत्यादिना वाक्येन बाधादित्यर्थः । कल्पनं हि लैङ्गिकम् । 'तस्माद्वा एतस्मादात्मनः' इति पञ्चमीनिर्देशात् साक्षादेवाकाशस्य कार्यत्वं श्रुत्यैव प्रतीयत इत्यर्थः । संभूतशब्दोऽपि जननवाची । अमृतपदमवशिष्यते - तच्च चिरकालवर्तित्वमात्रप्रतिपादकामर्त्यादिपदवन्न नित्यत्वमुपपादयति । अत्र विनिगमने कारणमाह - अनेकवाक्यैककण्ठ्यादिति । 'द्वैधे बहूनां वचनम्' इति हि न्यायविदो निर्णयन्ति ॥4. वैशेषिकाः खलु 'आकाशो नोत्पद्यते, निरवयवद्रव्यत्वात्' इत्यनुमानं प्रयुञ्जते, तदसत्, व्यर्थविशेषणत्वात्, सर्वस्यापि हि द्रव्यस्य नित्यत्वेनैव प्रामाणिकत्वात् द्रव्यत्वमात्रं तु त्वत्पक्षेणानैकान्तिकम् । ननु घटाद्युत्पत्तिस्तर्हि कथमुच्यते? सत्कार्यवादादेवेति ब्रूमः । न पुनर्घटादिद्रव्यस्योत्पत्तिः सदेव हि मृत्पिण्डादिकं पृथुबुध्नोदराकारादिरूपं प्राप्य घटादिकमित्युच्यते । तच्च युक्तियुक्तमेव । असमवायिकारणावस्थापन्नद्रव्यविशेषमन्तरेण कार्यावस्थायामपि द्रव्यान्तरस्यानुपलम्भात् । अयं च पक्षः श्रुतिभिरप्यनुमतः । तेन निरवयवद्रव्यत्वादिति व्यर्थविशेषणमेव । तेन तेषुतेषु द्रव्येषु नामान्तरभजनार्हावस्थया सृष्टिवाद इति सुशोभनमेतत् । तदिदमाह - युक्त इत्यादिना । युक्तः - युक्तियुक्त इत्यर्थः । श्रुतिभिरनुमत इति - 'सदेव सोम्येदमग्र आसीत्' इति ह्युच्यते । 'यथा सोम्यैकेन' इति दृष्टान्तश्चास्मिन्नेव पक्षे सङ्घटते । एवं द्रव्योत्पत्तिवादमनङ्गीकृत्यावस्थान्तरोत्पत्त्या कार्यत्वमुपपादयिष्यन् सा पुनरवस्थान्तरोत्पत्तिः निरवयवद्रव्यवर्गेऽपि परवादिनापि न परित्याज्येत्याह - इष्टा इति । निश्शब्दे ह्याकाशे शब्दावस्थोत्पद्यते, एवं ज्ञानादिगुणविधुरेऽपि जीवे तद्गुणयोगः, तथा तत्कार्ययोगादिविधुरेऽपीश्वरादौ संयोगादिः, नित्यानामेव परमाणूनां परस्परसंयोगः, पार्थिवपरमाणुषु पाकजगुणोत्पत्तिः, इत्यादि स्वयमेव भाव्यम् । अयमत्र विशेषः - उपादानस्वरूपे नामान्तरभजनार्हावस्थान्तरापत्तौ कार्यत्वं वदन्ति । अन्यथाऽवस्थान्तरप्राप्तिरूपमिति । एवमुपपादितमर्थं वैशद्याय निगमयति - तस्मादिति । श्रुतिष्वाकाशाद्युत्पत्तिरुक्ता वायुवह्निजलपृथिव्युत्पत्तितुल्यत्वान्न बाध्येत्यर्थः । अयमर्थः - निरवयवत्वादुत्पत्तिनिराकरणे सिद्धसाधनम्, नामान्तरभजनार्हावस्थोत्पत्तिनिराकरणे लोकवेदयुक्त्युपलम्भविरोध इति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.3.1 वियदधिकरणम् \n॥द्वितीयस्याध्यायस्य तृतीयः पादः॥ सांख्यादितंत्राणां न्यायाभासमूलत्वाद्विप्रतिषेधाच्चासामंजस्यमुक्तं। इदानीं स्वपक्षस्यापि वियदुत्पत्त्युनुत्पत्त्यादिविषयुश्रुतिविप्रतिषेधदोषोस्तीति प्रतिबन्दीं मनसि विपरिवर्तमानां निरसितुं तदभावख्यापनाय ब्रह्मकार्यस्य प्रपञ्चस्य कार्यताप्रकारः पादद्वयेन विशोध्यते। नन्वेवं\" सति वियदादि कार्यत्वप्रसाधनस्य परोक्तदोषपरिहारार्थेन प्रथमपादेन संगत्त्या तदानंतर्यं स्यात्। कारणविषयपादद्वयानन्तरं कार्यविषयपादद्वयारम्भ इति चेत् तर्हि कार्यविषयस्यास्य पादद्वयस्याध्यायसंगतिरेव न स्यात्। प्रथमाध्यायनिरूपिते वेदांतानां जगत्करणब्रह्मसमन्वये परिपन्थिनो विरोधस्य समाधानं हि द्वितीयाध्यायार्थ इति चेत् उच्यते- कारणविषयश्रुतीनां ब्रह्मणि समन्वयो वियदाद्युत्पत्तिश्रुतीनां स्वार्थसमन्वयमपेक्षते। अन्यथा वियन्नित्यत्वे परनादीनां वियदादिजन्यत्वे च ब्रह्म कथं वियदादिकस्य कारणं भवेत्। कथंच ब्रह्म सर्वस्य कार्यस्य कारणं\" स्यात्। अतो वियदाद्युतपत्ति श्रुतिसमन्वयचिंता, तदनुबन्धेन जीवनित्यत्वज्ञातृत्वाणुत्वादिचिंता। अथवा 'विप्रतिषेधाच्चासमंजस'मित्यादिसूत्रैस् सांख्यादिदर्शनानां परस्परविरोधादप्रामाण्ये समर्थिते वेदांतेष्वपि वियदादेर्जीवस्यचोत्पत्त्यनुत्पत्तिश्रुतीनां जीवस्य ज्ञातृत्वज्ञानरूपत्वादिश्रुतीनां\" च परस्परविरोधेनाप्रामाण्ये तेषां कारणविषयेप्यप्रामाण्यशंकया निर्विचिकित्सं प्रामाण्यं नसिध्येदिति प्रथमाध्यायनिरूपितकारणविषयश्रुतिसमन्वयाक्षेपकतया ज्ञातृत्वादिविचारस्यापि साक्षादेव संगतिरनुसंधेया। इह प्रथमं वियदुत्पत्तिस्समर्थ्यते- नवियदश्रुतेः॥1॥ अस्तितु॥2॥ गौण्यसंभवाच्छब्दाच्च॥3॥ स्याच्चैकस्य ब्रह्मशब्दवत्॥4॥ प्रतिज्ञाहानिरव्यतिरेकात्॥5॥ शब्देभ्यः॥6॥ यावद्विकारंतु विभागो लोकवत्॥7॥ एतेन मातरिश्वा व्याख्यातः॥8॥ असंभवस्तु सतोऽनुपपत्तेः॥9॥ वियदुत्पद्यते नवेति तदुत्पत्तिप्रतिपादनक्षमश्रुतिसंभवासंभवाभ्यांसंशये पूर्वपक्षः- वियन्नोत्पद्यते। तदुत्पत्तिप्रतिपादनक्षणश्रुत्यभावात्। छांदोग्येतावत् तद्विषया श्रुतिरेव नास्ति। तैत्तरीयकाथर्वणादिषु सत्यपि सा न तदुत्पत्तिप्रतिपादनक्षमा। निरवयवत्वेन सर्वगतत्वेन च तस्य नित्यत्वावगमात्। नच द्वितीयहेतोरसिद्धिः। क्वचिदपि तदभावस्य बुध्यारोहासंभवात्। अत्र वियन्नास्तीति निषेधस्य व्याहतत्वात्। यत्र निषिध्यते तस्यैव देशस्य वियद्रूपत्वात्। अतस्तैत्तिरीयकश्रुतौ वियतिश्रुता संभूतश्रुतिः 'एतस्माज्जायते प्राणोमनस्सर्वेन्द्रियाणि च। खंवायुर्ज्योतिरापः\" पृथिवी विश्वस्य धारिणी'त्याथर्वणे वियत्यनुषक्ता जायतेश्रुतिश्च गौण्येव वाच्या। न च श्रुतानुषक्तयोस्सम्भूतशब्दयोर्जायतेशब्दयोश्चार्थभेदे कश्चिद्दोषः। आथर्वणएव 'तपसा चीयते ब्रह्म ततोऽन्नमभिजायते। तस्मादेतद्ब्रह्म नाम रूपमन्नं च जायत' इति श्रुतयोरपि ब्रह्मशब्दयोर्मुख्यामुख्यत्वदर्शनात् वियदुत्पत्तिवादिनाऽपि 'आकाशवत्सर्वगतश्च नित्य' इति श्रुतौ सकृच्छ्रुतयोर्नित्यसर्वगतशब्दयोः एकत्र मुख्यत्वस्य अन्यत्रामुख्यत्वस्य च अङ्गीकर्तव्यत्वाच्चेति। एवं प्राप्ते सिद्धान्तः- यत्र तेजसः प्राथम्यं श्रुतं, तत्रैव छान्दोग्ये मृत्पिण्डादिदृषान्तपूर्वकं एकविज्ञानेन सर्वविज्ञानं यत्प्रतिज्ञातं तस्याहानिः\" आकाशस्यापि ब्रह्मकार्यत्वेन तदव्यतिरेकादेव भवति। तेनाकाशस्य ब्रह्मकार्यत्वं छान्दोग्यश्रुतेरप्यनुमतमवसीयते। 'सदेव सोम्येदमग्रआसी'दिति सृष्टेः प्रागेकत्वावधारणं 'ऐतदात्म्यमिदं सर्व'मिति सर्वस्य ब्रह्मात्मत्वप्रतिपादनमित्यादिशब्दैश्च तथाऽवसीयते। एवंचैभिश्शब्दैराकाशस्यापि साधारण्येन ब्रह्मविकारत्वेऽध्यवसिते तस्य विशिष्यापि ब्रह्मणो विभागरूपोत्पत्तिरुक्तैव भवति। यथा लोके 'सर्व एते देवदत्तस्य पुत्रा' इति सामान्येनाभिधाय केषांचिद्विशिष्य तत उत्पत्तिवचनेन सर्वेषामपि तत उत्पत्तिरुक्तैव भवति। एवं सति छान्दोग्ये तेजस्सृष्टिप्राथम्यश्रवणं\" कथमितिचेत् न खलु ब्रह्मणा तेजः प्रथमं सृष्टमिति श्रुतम्। येन श्रुतिप्राप्तं तत्प्राथम्यं स्यात्। किन्तु तेजस्सृष्टिः प्रथमपठितेति स्थानप्रमाणतस्तत्प्राथम्यं प्राप्नोति। नच स्थान प्रमाणं 'आकाशस्सम्भूत' इति सम्भूतश्रुतेरीष्टे। आकाशस्य नित्यत्वसाधको निरवयवत्वहेतुरप्रयोजकः। श्रुत्युदाहृतैकमृत्पिंडारब्धघटशरावादिन्यायेन परिणामवादे निरवयवस्याप्यनित्यत्वोपपत्तेः। न च इह वियत् नास्तीति निषेधस्य व्याहत्या सर्वगतत्वसिद्धिः। तत्र इहप्रत्ययवेद्यस्य निबिडमूर्तद्रव्याभावरूपावकाशपरत्वोपपत्तेः। इह अवकाशे स्थातव्यमित्यादिव्यवहारेषु तस्यापि इहप्रत्ययवेद्यत्वात्। एवं सति 'वायुश्चान्तरिक्षं चैतदमृत'मिति वियदमृतत्वश्रुतेः का गतिरितिचेत्, वाय्वमृतत्वश्रुतेर्या गतिः सैव। स्पष्टोत्पत्तिकस्य वायोरपि ह्यमृतत्वं श्रूयते। किं बहुना। ब्रह्मव्यतिरिक्तं यद्यावदस्ति अव्यक्तमहदहङ्कारतेजः प्रभृतिकं, तत्सर्वमपि वियद्वायुवदुत्पत्तिमदेव। सर्वविज्ञानप्रतिज्ञाद्यनुरोधात्॥ संग्रहकारिकाः॥ वियन्नित्यं निरंशत्वादमृतत्वस्य च श्रुतेः। सृष्टौ च तेजः प्राथम्याद्गौणी तज्जननश्रुतिः॥ असाधकं निरंशत्वममृतत्वममर्त्यवत्। श्रुतं न तेजःप्राथम्यं बाधः पाठेन कल्पने॥ तस्माज्जनिमदाकाशं मरुच्च महदादिभिः। एवं हि सर्वविज्ञानप्रतिज्ञाद्युपपद्यते॥ इति वियदधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.3.1 वियदधिकरणम् \nछांदोग्ये 'तत्तेजोऽसृजते'ति तेजस एव प्रथमतस्सृष्ट्यभिधानात् आकाशोत्पत्तेरश्रुतेराकाशो नोत्पद्यत इति पूर्वपक्षे प्राप्तउच्यते-।।अस्ति तु।। आकाशस्याप्युतपत्तिरस्त्येव। तैत्तिरीयके 'आत्मन आकाशस्संभूत' इति उत्पत्तेश्श्रवणात्। पुनश्चोदयति--।।गौण्यासम्भवाच्छब्दाच्च।। 'आत्मन आकाशस्संभृत' इत्युत्पत्तिश्रुतिः गौणी। निरवयवाकाशोत्पत्तेः छान्दोग्येचाश्रुतायाः प्रतिपादनासंभवात्, 'वायुश्चांतरिक्षञ्चैतदमृत'मिति आकाशस्यामृतत्वश्रवणाच्चेत्यर्थः।।ननु 'आत्मन आकाशस्संभूत' इत्यत्र आकाशे संभूतशब्दस्य गौणत्वे 'आकाशाद्वायुः, वायोरग्निः' इत्यादौ श्रुतस्य संभूतशब्दस्य गौणत्वं स्यादित्यत्राह-- ।।स्याच्चैकस्य ब्रह्मशब्दवत्।। एकस्यैव संभूतशब्दस्य आकाशे गौणत्वं वायोरित्यादावनुषक्तस्यसंभूतशब्दस्य मुख्यत्वं संभवति। यथा मुंडके 'तस्मादेतद्ब्रह्म नामरूपमन्नं च जायत' इति प्रधाने गौणतया प्रयुक्तस्य ब्रह्मशब्दस्य एतस्मिन्नेव प्रकरणे 'तपसा चीयते ब्रह्मे' ति ब्रह्मणि मुख्यतया प्रयोगदर्शनात्।।चरिहरति-- ।।प्रतिज्ञाऽहानिख्यतिरेकात्।। आकाशस्यापि ब्रह्मोपादेयतया ब्रह्माव्यतिरेके सत्येव एकविज्ञानेन सर्वविज्ञानप्रतिज्ञाया अहानिर्भवति। ब्रह्माकार्यस्यापि वस्तुनस्सत्वे एकविज्ञानेन सर्वविज्ञानप्रतिज्ञा हीयेतेत्यर्थः।।।।शब्देभ्यः।। 'सदेव सोम्येदमग्र आसीत् एकमेवाद्वितीयं, ऐतदात्म्यमिदं सर्व'मित्यादिशब्दैस्सर्वस्यापि वस्तुनो ब्रह्मकार्यत्वब्रह्मात्मकत्वप्रतिपादनपरैश्चायमर्थो विधीयते--।।यावद्विकारं तु विभागो लोकवत्।। तुशब्दश्चार्थे। छांदोग्ये 'ऐतदात्म्यमिदं सर्व' मित्यादिभिराकाशादेस्सर्वस्य विकारत्वप्रतिपादनादेव विभागशब्दितोत्पत्तिरप्युक्तैव। यथा लोके 'एते सर्वे देवदत्तपुत्रा' इत्यभिधाय तेषु केषांचिदुत्पत्तिपादनेऽपि सर्वेषामप्युतपत्तिः प्रतिपादितैव भवति, तद्वत्। 'वायुश्चान्तरिक्षं चैतदमृत' मिति तु देवानामिव चिरकालस्थायित्वाभिप्रायाम्।।।।असंभवस्तु सतोऽनुपपत्तेः।। आकाशोत्पत्तिप्रतिपादनेनैव वायोरप्युतपत्तिः प्रतिपादितैवेत्यर्थः। ननु 'तदभिध्यानादेव तु तल्लिङ्गा'दिति उत्तराधिकरणे वाय्यवाकाशादिश्ब्दैः परमात्मैवाभिधीयत इति वक्ष्यते, ततश्च सच्छब्दवाच्यब्रह्मोपादेयतया ब्रह्माव्यतिरेके सति ब्रह्मणोऽप्युत्पत्तिरवर्जनीयेत्यत्राह--।।असंभवस्तु सतोऽनुपपत्तेः।। तुशब्दोऽवधारणे। उतपत्त्यसंभवस्तु परस्य ब्रह्मण एव। इतरस्य सदेवेत्यवधारणाद्यनुपपत्तेस्संभवइत्यर्थः।। ।।इति वियदधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.3.1 वियदधिकरणम् \nअयमर्थ इति - संगतिरित्ययमर्थ इत्युत्तरत्रान्वयः । कार्यविषये परोक्त्तेति - यद्यपि परस्परविरोधेन वेदान्तानामप्रामाण्यशङ्का परेषामिव वियत्प्राणाधिकरणेषु पूर्वपक्षत्वेन उद्भाव्यते, कार्यताप्रकारविरोधसमाधानमात्रपरत्वात्, तथा वियदनुत्पत्त्यादिपूर्वपक्षोद्भावनपूर्वकं वियदुत्पत्त्यादिश्रुतीनां स्वार्थसमन्वये स्थूणानिखननन्यायेन साधिते सति विप्रतिषेधेन निरस्तानां सांख्यानां हृदि विपरिवर्तमानानां वेदान्तेष्वपि विप्रतिषेधप्रतिवन्दी दूरनिरस्ता भवति, अत एव विरोधाध्यायसंगतिरपि सिद्धा भवतीतिभावः । सूत्राभिप्रायविवरणमिति - न तु श्रुतिशब्दस्य श्रवणार्थत्वप्रतिपादनपरमितिभावः । श्रुतिनिर्देशस्वारस्यादिति - गौणत्वस्य शब्दधर्मत्वेन प्रमितधर्मत्वाभावादितिभावः । निरवयवत्वस्यानित्यगुणसाधारणतया तत्रानैकान्त्यपरिहाराय द्रव्यत्वादित्युक्त्तम्, नचास्य हेतोरसिद्िथः, क्कचिदपि तदभावस्य बुद्धावारोहासम्भवात्, अत्र वियत् नास्तीति निषेधस्य व्याहतत्वात्, \"आकाशे चाविशेषात्' इति वैभापिकाधिकरणसूत्रे - इहेतिप्रत्ययवेद्यो देश आकाश इति व्यवस्थापितत्वात्, न च हेतोरप्रयोज्कत्वम्, निरवयवस्य सवगतस्य समवाविकारणाद्यनिरूपणादितिभावः । तैत्तिरीयकतर्कविरुद्धेति - तैत्तिरीयकगततर्कविरुद्धेत्यर्थः ॥1॥अस्तीति श्रुतिस्साधकतयेति - अस्तीत्यस्मिन्नर्थे श्रुतिः साधकतयेत्यर्थः । उत्पत्तिप्रमितिजननहेतुरेवेति - मानान्तरागोचरत्वस्य श्रौतत्वानुगुणत्वादित्यर्थः । प्रत्यक्षसिद्धत्वमात्रेणेति - मानान्तरसिद्धत्वमात्रेणेत्यर्थः । प्रत्यक्षमनुमानं वेति - शब्दोऽद्रव्यातिरिक्त्तद्रव्याश्रित इत्यनुमानं वेत्यर्थः । अनुमानान्तरञ्चेति - आकाशं नित्यं निरवयवद्रव्यत्वादित्यनुमानान्तरमित्यर्थः । ननु सर्गाद्यसमयादच्छिन्नाकाशस्य पक्षीकारे तु तस्य श्रुत्यैकसमधिगम्यतया तस्यानुत्पत्तिसाधने धर्मिग्राहकमानविरोधः, आमाशमात्रपक्षीकारे तु धर्मिग्राहकमानबाधस्य कः प्रसंग इत्यस्वरसादाह - निरवयवत्वहेतोर्महदादिष्विति । निरवयवत्वहेतोरिति -निरवयवद्रव्यत्वहेतोरित्यर्थः । संयोगविशेषवचनाच्चेति -निरवयवस्य संयोगाभावादितिभावः । सर्वगतद्रव्यत्वहेतोरिति - सर्वगतत्वादित्युक्त्ते नैयायिकमते प्रमेयत्वादिप्रत्यासत्तिजन्यज्ञानस्य सर्वगोचरत्वेन सर्वगततया तस्मिन् व्यभिचाराभावार्थं द्रव्यत्वादिति वाच्यमिति भावः ॥is not available.तपसा ब्रह्मेति । तपसा ब्रह्म विजिज्ञास गौण इति भावः । मुख्यामुख्यविषयतत्वाभावादिति - \"अन्वयादिति चेत्स्यादवधारणात्' इत्यत्र अन्नमयादिषु आत्मशब्दा अपरमात्मबुद्ध्या नोपचारतः प्रयुक्त्ताः, अपि तु परमात्मबुद्ध्यैव, \"अन्तः प्रविष्टः शास्ताजनानाम्' इति तत्तदन्तः प्रवेशेन नियन्तृत्वामात्मत्वम्, तत्र प्राणमये अन्नमयात् अन्तरात्मत्वमात्रेण परमात्मत्वबुद्धिः जाता, तस्यापि अन्तरदर्शनेन तत्रापि परमात्मबुद्धिर्जाता, पूर्वत्र तु निवृत्ता; यस्यादन्यदन्तरं नास्ति र्सक्षणादिकञ्च श्रुतम्, तस्मिन् परमात्मबुद्धिः आत्मबुद्धिश्च प्रतिष्ठिते, एवञ्च पूर्वत्रापि परमात्मबुद्धिविषय एव आत्मशब्दप्रयोगात्, सर्वेष्वपि पर्य्यायेषु आत्मशब्दः परमात्मविषय एव, न तु औपचारिक इति वक्ष्यमाणत्वात्, तत्र्यायेन \" अन्नं ब्रह्म\" इत्यत्र ब्रह्मशब्दस्यापि ब्रह्मबुद्धया प्रवृतत्वान्न भाक्त्तत्वम्, यथा शुक्त्तौ रजतबुद्धया प्रयुज्यमानस्य रजतशब्दस्य नौपचारिकत्वं तथेत्यर्थः । उभयत्रापि समाधिभङ्ग इति - अनुपङ्गश्रवणावृत्त्योः वृत्तिद्वयविरोधरूपसमयभङ्गः कार्य इत्यर्थः ॥4॥ ॥कार्यतयैवाव्यतिरेको विवक्षित इति भाव इति ॥ ननु नित्यविभूत्यादीनामकार्यत्वेऽपि प्रतिज्ञया अहानिवत् आकाशस्य अकार्यत्वेऽपि प्रतिज्ञाया अहानिर्न प्रसज्यते, न च \"येनाश्रुत\"मित्यादौ अश्रुतादिशब्दा नित्यविभूतिव्यतिरिक्त्तपराः, उत्तरत्र \"सदेव सोभ्येदमग्र आसीत\" इति इदङ्कारगोचरस्यैव ततः पूर्वसन्मात्रतापक्षिप्रतिपादनादिति वाच्यम् । इदंशब्दस्य प्रत्यक्षादिप्रमाणोपस्थापिरसर्ववस्तुपरामर्शतया नित्यविभूत्यपरिग्रहे बीजाभावात्, इतरथा अतीन्द्रियपदार्थानां सर्वविज्ञानप्रतिज्ञाविषयत्वं न स्यात्, ततश्च त्यक्त्तव्यम्वा नित्यविभूतीनां नित्यत्वम्, स्वीकर्त्तव्यम्वा आकाशस्यापि नित्यत्वमिति न, अस्य दोषस्य सर्वैरपि समाधेयत्वात्, इतरथा अविद्यावद् आकाशस्यापि अनाद्यध्यस्ततया अजन्यत्वमस्तु, ब्रह्माव्यतिरेकेऽपि तद्वदेव उपपद्यत इत्युक्त्तौ समाधानस्य मृग्यत्वात्, न च कल्पतरौ - तथा प्राण इत्युक्त्तम्, तत्र्यायादत्रापि सषुप्तावपि उपलम्भप्रसङ्ग इति वाच्यम् । अनाध्यद्यस्तेश्वरवत् उपपत्तेः, जीवान्तराविद्यावदनुपलम्भोपपत्तेश्चानन्यथासिद्धप्रमाणबलात् अविद्याजन्यत्वमभ्युपगन्तव्यम्, आकाशे न तथा, प्रत्युत्पत्तिश्रुतिरेववर्तत इति, यदि तर्हि प्रकृतेऽपि नित्यविभूतावपि समानमेतत्' ॥अवान्तरसाध्यविषयहेतुभेदानामिति - \"असद्व्यपदेशान्नेति चेन्न धर्मान्तरेण वाक्यशेषाद् युक्त्तेः शब्दान्तराच्च\" इत्यादाववान्तरसाध्यविषयत्वात्,असमस्तपदोपात्तहेतूनामप्येकसूत्रप्रतिपाद्यत्वं दृष्टं परमसाध्येऽपि समस्तपदोपात्तहेतूनामेकसूत्रप्रतिपाद्यत्वं दृष्टम्, \"कृतात्ययेऽनुशयवान् दृष्टस्मृतिभ्यां यथेतमनेवञ्च\" इत्यादिष्विति भावः । इदञ्च चशब्दाभावस्थल इति द्रष्टव्यम्, तेन \"वाङ्मनसि दर्शनाच्छब्दाच्च\" उपादानाद्विहारोपदेशाच्च\" इत्यादौ परमसाध्ये असमस्तपदोपात्तहेनूनामपि एकसूत्रप्रतिपाद्यत्वं दृश्यत इति न चोदनीयम् ॥6॥ननु कार्य्यत्वं सिद्धवत्कृत्य कथं विभागशब्दिता उत्पत्तिः समर्थ्यते । विकारशब्दितकार्यत्व एव विवादादितरथा उत्पत्तावप्यविवादादिति चेत् न, छान्दोग्ये क्कचिद्विकारेषु उत्पत्तिवादाभावस्य गतिप्रदर्शनभावपरत्वेनाऽददोषात् ।is not available.परे त्वित्यादि - परमसाध्यत्वाभावादिति । विप्रतिषेधमात्रस्य स्वतोऽनिष्टत्वाभावेन तस्यैव पूर्वपक्षपर्य्यवसानभूमित्वाभावादित्यर्थः । न विप्रतिषेधमात्रं पूर्वपक्षितम्, नाप्युत्पत्तिसिद्धान्त्येकदेशिनतं कृत्वेति पाठः, यद्यपि कल्पतरौ - एवमध्यायपरिसमाप्तेः प्रथमं विप्रतिषेधादप्रामाण्येन पूर्वपक्षः, तत एकदेशिमतेन व्याख्या ततः सिद्धान्त इति दर्शनीय इत्युक्त्तम्, तथापि तस्य ग्रन्थस्याधुनिकत्वात् तन्नोद्धाटितामिति द्रष्टव्यम् । हेतुतया उपन्यासोऽनुपपन्न इति - ननु वाचस्पतिना तैत्तिरीयके वियदुत्पत्तिश्रुतिः यद्यप्यस्ति, तथापि तस्याः प्रमाणान्तरविरोधात्, बहुश्रुतिविरोधाच्च गौणत्वम्; ततश्च मुख्यार्थश्रुत्यभाव एवाश्रुतेरित्यस्यार्थः, ततश्च \"वियदश्रुतेः' \"गौण्यसम्भवात्, शब्दाच्च, स्याच्चैकस्य ब्रह्मशब्दवत्' इति सूत्रचतुष्टयमपि सिद्धान्त्येकदेशिमतमस्त्विति पूर्वपक्षसूत्रम्, तस्य च आकाशसृष्टिप्राथभ्यपअतिपादकं तैतिरीयके, तेजस्सृष्टिप्राथम्यप्रतिपादकञ्च छान्दोग्येऽस्ति, अतः श्रुत्योः परस्परप्रतिषेध इति व्याख्यातमिति चेत्, सत्यं व्याख्यातम्, तत्तु शाङ्करभाषेयविरुद्धमिति भाष्टाभिमतयोजनयैव दूषितमिति द्रष्टव्यम् । पृथक् परिहरणीयत्वाभाताच्चेति - ननु \"वायुश्चान्तरिक्षञ्चैतदमृतम्' इति उभयसाधारण्येन अमृतत्वमुक्त्ता पुनः वायोः विशिेष्योच्यते \"सैषाऽनस्तमिता देवता यद्वायुः' इति अतोऽभ्यासाद्वायोरमृतत्वं विवक्षितमिति ज्ञायते, अभ्यासे भूयस्त्वमर्थस्य भवतीति न्यायात्, अधिकाशङ्काव्यवृत्यर्थमतिदेशाधिकरणमेवास्तु, नतु पृथभ्योगकरणमुत्तरार्थमिति सामाधानं युक्त्तम्, तेनसि विशेषपक्षपाताभावात् \"तेजोऽतस्तथाह्माह' इत्येव वूत्रयितव्यम्' अहङ्कारस्तथेत्याहेति वा वक्त्तव्यम् । महदहङ्कारादीनामपि तन्मिन्नधिकरणे विषयत्वस्य भाष्य एव वक्ष्यमाणत्वात्, अतः पृथग्योगकरणमुत्तरार्थमिति नातीव युज्यत इति चेत् सत्यम्, महदहङ्काराकाशवाय्वादिसाधारणावेव पूर्वोत्तरपत्तौ, तथापि \"तदैक्षत तत्तेजोऽसृजत\"इति बहुभवनसङ्कल्पपूर्वकसृष्टेः स्फुटप्रतिपादनेन सिद्धान्तावतरणस्य सौलभ्यं पर्य्यालोच्य \"तेजोऽतस्तथा ह्याह' इति सूत्रयिष्यन् तदर्थेऽधिकाशङ्कामाद्येऽप्यतिदिशति \"एतेन मतिरिश्वा व्याख्यात;' इति, अतो न किञ्चिदवद्यमित्युत्पश्यामः । ॥ इति वियदधिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.3.1 वियदधिकरणम् \nவேத பாஹ்யங்களான ஸாங்க்யாதி தந்த்ரங்கள் நியாயாபாஸத்தை மூலமாகக்கொண்டவை, முன்பின் முரண்பாடுள்ளவை என்பதால் ஸமமென்னப் பட்டன. இந்த பாதத்தில் தன் பக்ஷத்திற்கு தோஷலேசமும் இல்லை என்று காட்ட ப்ரஹ்மத்தின் கார்யமான சித் அசிதாத்மகமாம் ப்ரபஞ்சத்திற்குக் கார்யத்வம் எந்தவகையில் என்பது நிரூபிக்கப்படுகிறது என்பது பாதஸங்கதி. ஸ்ரீ பாஞ்சராத்ராதிகரணத்தில் ஜீவனின் உத்பத்திவாதமானது ஜீவனுக்கு அபிமானியான ஸங்கர்ஷணாதிகளைக் குறிப்பது ஆதலின், உபசார வழக்கெனப்பட்டது. அப்படியாகில் அதே ந்யாயத்தில் ஆகாசத்திற்கு உத்பத்திவாதமும் உபசார வழக்காகட்டுமே என்று சங்கையால் அதிகரணம் எழுகின்றதென ஸங்கதி. ஆகாசம் உண்டாகிறதா இல்லையா என்று சம்சயம். அது உண்டாவதில்லை. அக்ருதே: ஆத்மாவைப்போல் நிரவயமான ஆகாசத்திற்கு உத்பத்தி எங்கும் கேட்கப்படாமையால் என்ற பூர்வபக்ஷத்தை கண்டிக்கிறார். (1)\nது' என்பது பக்ஷம் மாறுவதைக் காட்டுகிறது. அஸ்தி ஆகாசத்திற்கு உத்பத்தியுண்டு. ஏனெனில், ஆத்மன ஆகாசஸ் ஸம்பூத: என்று உத்பத்தி ச்ரவணத்தாலே ப்ரமாணாந்தரத்தால் அப்ராப்தமான ஆகாசத்தின் உத்பத்தியை ச்ருதி விளக்குவதால் வஹ்னினா ஸிஞ்சேத் (நெருப்பினால் நனைக்க வேண்டும்) என்பது போலே இதற்குத் தகுதியின்மை (அயோக்யதை) இல்லை என்று கருத்து. (2)\nமேலும் பூர்வபக்ஷத்தை உபந்யஸிக்கிறார். ஆத்மன: ஆகாச: ஸம்பூத: என்கிற ச்ருதி கௌணீ; முக்கியப் பொருளற்றது, உபசாரவழக்கு. ஸூக்ஷ்மாவஸ்தமான தன்னிடமிருந்து ஸ்தூலாவஸ்தமான தானுண்டாகிறது என்ற முக்கியமற்ற அர்த்தத்தைக் கூறுகிறது. ஏனெனில், அஸம்பவாத்- தத்தேஜோzஸ்ருஜத என்று ஜகத்தின் ஸ்ருஷ்டிக்கு முன்பு தேஜஸ்ஸு உண்டாகிறது - என்பதால் சப்தாச்ச - வாயுச்சாந்தரிக்ஷஞ்ச ஏததம்ருதம் என்று ஆகாசத்துக்கு அம்ருதத்வ சப்தத்தாலேயும் வியதுத் பத்தி கௌணி யாகும். (உபசாரவழக்கு) (3)\nஏகஸ்ய ஸ்யாச்ச:- ஆத்மந: ஆகாசஸ்ஸம்பூத: ஆகாசாத்வாயு: வாயோரக்னி : முதலிய இடங்களில் அனுஷக்தமாய்க் கொண்டுள்ள ஒரு ஸம்பூத சப்தத்திற்கு ஆகாச: ஸம்பூத : என்பதில் கௌணத்வமும் வாயுஸ்ஸம்பூத என்பதில் அனுஷக்தமான அதே பதத்திற்கு முக்யத்வமும் இருக்கலாம். ப்ரஹ்ம சப்தவத்தஸ்மாதேதத் ப்ரஹ்ம நாமரூபம் அன்னஞ்ச ஜாயதே தபஸாசீயதே ப்ரஹ்ம என்ற இடங்களில் ப்ரதானத்தில் கௌண மாகவும், பரப்ரஹ்மத்தில் முக்யமாகவும் கொள்வதுபோலவே இதுவும் கூடலாம் என்பது பூர்வபக்ஷ ஸூத்ரம். இந்த சங்கையை மேல் நிரஸனம் செய்கிறார்.(4)\nயேநாச்ருதம் ச்ருதம்பவதி' என்று சொன்ன ப்ரஹ்ம விஜ்ஞானத் தாலே ஆகாசம் முதலிய ஸர்வ விஜ்ஞான ப்ரதிஜ்ஞைக்கு அஹாதி: தடை (ஹானி ) இல்லை. அவ்யதி ரேகாத் - ஆகாசமும் ப்ரஹ்மத்திடம் தோன்றிய தாதலின், ப்ரஹ்ம காரியமான ஜகத்தில் அந்தர்ப் பூதமாகையாலே உப பன்னமேயாகும் என்பதாம்.(5)\n\" ஜததாத்ம்யமிதம் ஸர்வம்” என்ற ச்ருதியிலே ப்ரஹ்மத்துக்கு ஸ்ருஷ்டிக்கு முன்பு ஏகத்வத்தை உறுதிப்படுத்தலையும், ஸர்வாத்மத்வாதி களையும் சொல்லும் சப்தங்களாலேயும் ஆகாசத்திற்கு உத்பத்தியுன்டென்று தோன்றுகிறது. \"தத்தேஜோரஸ்ருஜத” என்கிற வாக்யத்திலே ஆகாசத் திற்கு உத்பத்தி கூறப்படவில்லையென்பது வேறு ச்ருதியால் விளக்கப்பட்ட அதன் உத்பத்தியைத் தடுக்கமாட்டாதென்பது கருத்து. (6)\nசாந்தோக்யத்தில் தத்தேஜோரஸ்ருஜத என்று தேஜஸ்ஸுக்கு ஸ்ருஷ்டி சொன்னதுபோல ஆகாசத்திற்கு வெளிப்படையாகக்கூறப்படவில்லை. அப்படி இருந்தாலும் அங்கேயே ஜததாத்ம்யமிதம் ஸர்வம் என்று யாவற்றும் - ஸமஸ்த ஜகத்தும் - ப்ரஹ்மத்தின் விகாரம் என்றே கூறப்பட்டுள்ளமையால், விபரசு:- உத்பத்தி சொல்லப்பட்டதாகிறது. லோகவத் - உலகில் யாவரும் தேவதத் தனின் புதல்வர்கள் என்று சொல்லிப் பின் குறிப்பிட்ட சிலரைமட்டும் சுட்டி இவர்கள் தேவதத்த புத்ரர்களேயென்று சொன்னால், மற்ற எல்லோரும் அவன் புதல்வர்களே என்பதைக் காட்டுவதாகிறது. அதுபோல் இங்கும் க்வசித் - தேஜஸ்ஸுக்கு உத்பத்தி சொன்னது - ஆகாசத்தின் உத்பத்தியையும் காட்டு வதற்கேயாகுமென்று அபிப்பிராயம். (7)\nஏதேரு - ஆகாசத்திற்குக்கூறின நியாயத்தாலே, மாதரிச்வா வ்யாக்யாத: வாயுவும் விளக்கப்பட்டது. ப்ரஹ்மத்தின் கார்யமே என்று கூறப்படுகிறது. மேலே தேஜோzத: ததாஹ்யாஹூ என்ற ஸூத்ரத்திலே அத:' என்ற சொல்லாலே வாயுவை ப்பராமர்சிக்கைக்காக ஏதேந மாதரிச்வா வ்யாக்யாத: என்று தனி ஸூத்ரம் செய்தார் என்பது கருத்து. (8)\n‘து' என்பது ஏவகாரப் பொருளில் வந்தது. ஸதஸ்து அஸம்பவ: ஸத் என்ற ப்ரஹ்மத்திற்கு உத்பத்தி அஸம்பவ:- இல்லாமை - ப்ரஹ்மத்தைத் தவிர வேறு எதற்கும் உத்பத்தியில்லாமை கூறமுடியாது, என்பதாயிற்று. அனுபவத்தே - ஏக - விஜ்ஞானத்தால் ஸர்வ விஜ்ஞானம் என்ற ப்ரதிஜ்ஞைக்கு அனுபபத்தி வாராமைக்காக ப்ரஹ்மத்தைத் தவிர் த் த ஆகாசாதி ஜகத்து முழுவதற்கும் உத்பத்தி சித்தித்தது. (9)"
                            }
                        ]
                    },
                    {
                        "verse_number": 20,
                        "original_text": "Adhikarana 2.3.2 तेजोधिकरणम्\nतेजोऽतस्तथा ह्याह॥2.3.10॥\nआपः॥2.3.11॥\nपृथिवी॥2.3.12॥\nअधिकाररूपशब्दान्तरेभ्यः॥2.3.13॥\nतदभिध्यानादेव तु तल्लिङ्गात्सः॥2.3.14॥\nविपर्ययेण तु क्रमोऽत उपपद्यते च॥2.3.15॥\nअन्तरा विज्ञानमनसी क्रमेण तल्लिङ्गादिति चेन्नाविशेषात्॥2.3.16॥\nचराचरव्यपाश्रयस्तु स्यात् तद्व्यपदेशो भाक्तः, तद्भावभावित्वात्॥2.3.17॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.3.2 तेजोधिकरणम्\nब्रह्मब्यतिरिक्त्तस्य कृत्स्नस्य ब्रह्मकार्य्यत्वमुक्त्तम्; इदानीं व्यवहितकार्य्याणां किं केवलात्तत्तदनन्तरकारणभूताद्वस्तुन उत्पत्तिः; अहोस्वित् तत्तद्रूपाद्व्रह्मण? इति चिन्त्यते। किं युक्त्तम्? केवला त्तत्तद्वस्तुन इति कुतः? तेजस्तावत् अतः - मातरिश्वन एवोत्पद्ये \"वायोरग्निः\" इति ह्याह॥ 10॥\nआपोऽपि अतः - तेजस एवोत्पद्यन्ते \"अग्नेरापः\" \"तदपोऽसृजत\" इत्याह॥ 11॥\nपृथिवी अद्भ्य उत्पद्यते - \"अद्भयः पृथिवी\" \"ता अन्नमसृजन्ते\" इत्याह। नन्वन्नशब्देन कथं पृथिव्यभिधीयते? अत आह -॥ 12॥\nमहाभूतसृष्ट्यधिकारात्पृथिव्येवान्नशब्देनोक्त्तेति प्रतीयते। अदनीयस्य सर्वस्य पृथिवीविकारत्वात्कारणे कार्य्यशब्दः। तथा वाक्यशेषे भूतानां रूपसंशब्दने \"यदग्नेरोहितं रूपं तेजस्तद्रूपं यच्छुक्लं तदपां यत् कृष्णं तदन्नस्य\" इत्यप्तेजसोः सजातीयमेवान्नशब्दवाच्यं प्रतीयते। शब्दान्तरं च समानप्रकरणे \"अग्नेरापः अभ्द्यः पृथिवी\" इति श्रूयते। अतः पृथिव्येवान्नशब्देनाच्यत इत्यभ्द्य एव पृथिवी जायते। उदाहृताः तेजःप्रभृतयः प्रदर्शनार्थाः। महदादयोऽपि स्वानन्तरवस्तुन एवोत्पद्यन्ते; यथाश्रुत्यभ्युपगमाविरोधात्, \"एतस्माज्जायते प्राणो मनः सर्वेन्द्रियाणि च। खं वायुर्ज्योतिरापः पृथिवी विश्वस्य धारिणी\" तस्मादेतद्व्रह्म नामरूपपन्नं च जायते\" \"तस्माद्वा एतस्मादात्मनः आकाशः संभूतः\" \"तत्तेजाऽसृजत\" इत्यादयो ब्रह्मणः परम्परया कारणत्वेप्युपपद्यन्त इति। एवं प्राप्ते प्रचक्ष्महे -॥13॥\nतुशब्दात् पक्षो व्यावृत्तः, महदादिकार्याणामपि तत्तदनन्तरवस्तुशरीरकः स एव पुरुषोत्तमः कारणम्, कुतः? तदभिध्यानरूपात्तल्लिङ्गात्; अभिध्यानम् - बहु स्यामिति सङ्कल्पः \"तत्तेज ऐक्षत बहु स्यां प्रजायेयेति, ता आप एक्षन्त वह्वयः स्याम प्रजायेमिह\" इत्यात्मनो बहुभवनसङ्कल्परूपेक्षणश्रवणान्महदहङ्काराकाशादीनामपि कारणानां तथाविधेक्षापूर्विकैव स्वकार्यसृष्टिरिति गम्यते, तथाविधं चेक्षणं तत्तच्छरीरकस्य परस्यैव ब्रह्मण उपपद्यते। श्रूयते च सर्वशरीरकत्वेन सर्वात्मकत्वं परस्य ब्रह्मणोऽन्तर्याभिब्राह्मणे \"यः पृथिव्यां तिष्ठन्, योऽप्सु तिष्ठन्, यस्तेजसि तिष्ठन् यो वायौ तिष्ठन्, य आकाशे तिष्ठन्\" इत्यादि। सुवालोपनिपदि च \"यस्य पृथिवी शरीर\" मित्यारभ्य \"यस्याहङ्कारः, शरीरं यस्य बुद्धिः शरीरं, यस्याव्यक्त्तं शरीर\" मित्यादि। \"एतस्माज्जायते प्राणो मनःसर्वेन्द्रियाणि च\" इत्यादिषु। यच्चोक्त्तम् - श्रूयमाणा ब्रह्मणः प्राणादिसृष्टिः परम्परयाऽप्युपपद्यत इति; अत्रोच्यते -॥ 14॥\nतुशब्दोऽवधारणार्थः। अव्यक्त्तमहदहङ्काराकाशादिक्रमाद्विपर्ययेण यः सर्वेषां कार्य्याणां ब्रह्मानन्तर्यरूपः क्रमः \"एतस्माज्जायते प्राणः\" इत्यादिषु प्रतीयते, स च क्रमस्तत्तद्रूपाद्व्रह्मणस्तत्तत्कार्य्योत्पत्तेरेवोपपद्यते। परम्परया कारणत्वे ह्यानन्नतर्यश्रवणमुपरुध्येत। अतः \"एतस्माज्जायते\" इत्यादिकमपि सर्वस्य ब्रह्मणः साक्षात्सम्भवोत्तम्भनम्॥ 15॥\nविज्ञानसाधनत्वादिन्द्रियाणि विज्ञानमित्युच्यन्ते; यदुक्त्तम् \"एतस्माज्जायते\" इत्यादिना सर्वस्य ब्रह्मणोऽनन्तरकार्य्यत्वं श्राव्यते; अतश्चानेन वाक्येन सर्वस्य साक्षाद्व्रह्मण उत्पत्तिरभिध्यानलिङ्गावगतोत्तभ्यत इति; तन्नोपपद्यते - क्रमविशेषपरत्वादस्य वाक्यस्य; अत्रापि सर्वेषां क्रमप्रतीतेः। स्वादिषु तावत् श्रुत्यन्तरसिद्धः क्रमोऽत्रापि प्रतीयते - तैः सह पाठलिङ्गाद्भूतप्राणयोरन्तराले विज्ञानमनसी अपि क्रमेणोत्पद्यत इति प्रतीयते। अतः सर्वस्य साक्षाद्व्रह्मण एव सम्भवस्योत्तम्भकमिदां वाक्यं न भवति इति चेत् तन्न, अविशेषात् \"एतस्माज्जायते प्राणः\" इत्यनेनाविशेषात्। विज्ञानमनसोः स्वादीनां च \"एतस्माज्जायते\" इत्यनेन साक्षात्सम्भवरूपसम्बनधस्याभिधेयस्य सर्वेषां प्राणादिपृथिव्यन्तानामविशिष्टत्वात्स एव विधेयः न क्रमः। श्रुत्यन्तरसिद्धक्रमविरोधाच्च नेदं क्रमपरम्, \"पृथिव्यप्सु प्रलीयते\" इत्यारभ्य \"तमः एकीभवति\" इत्यन्तेन क्रमान्तरप्रतीतेः, अतोऽव्यक्त्तादिशरीरकात् परस्माद्व्रह्मण एव सर्वकार्याणामुत्पत्तिः। तेजःप्रभृतयश्च शब्दास्तदात्मभूतं ब्रह्मैवाभिदधति॥ 16॥\nनन्वेवं सर्वशब्दानां ब्रह्मवाचित्वे सति तैस्तैश्शब्दैस्तत्तद्वस्तुव्यपदेशो व्युत्पत्तिसिद्ध उपरुध्येत; तत्राह- तुशब्दश्चोदितशङ्कानिवृत्त्यर्थः; निखिलजङ्गमस्थावरव्यपाश्रयस्तत्तच्छव्दव्यपदेशो भाक्त्तः - वाच्यैकदेशे भज्यत इत्यर्थः। समस्तवस्तुप्रकारिणो ब्रह्मणः प्रकारभूतवस्तुग्राहिप्रत्यक्षादिप्रमाणाविषयत्वाद्वेदान्तश्रवणात्प्राक् प्रकार्य्यप्रतीतेः, प्रकारिप्रतीतिभावभावित्वाच्च तत्पर्य्यवसानस्य, लोके तत्तद्वस्तुमात्रे वाच्यैकदेशे ते ते शब्दा खखभङ्कत्वा भङ्कत्वाव्यपदिश्यन्ते। अथवा तेजःप्रभृतिभिः शब्दैस्तत्तद्वस्तुमात्रवाचितया व्युत्पन्नैर्ब्रह्मणो व्यपदेशो भाक्त्तः स्यात् - अमुख्यः स्यादित्याशङ्कयचराचरव्यपाश्रयस्तु - इत्यच्यते। चराचरव्यपाश्रयः तद्वयपदेशः - तद्वाचिशब्दः, चराचरवाचिशब्दो ब्रह्मण्यभाक्त्तो मुख्य एव, कुतः ब्रह्मभावभावित्वात् सर्वशब्दानां वाचकभावस्य, नामरूपव्याकरणश्रुत्या हि तथाऽवगतम्॥ 17॥॥ तेजोधिकरणं समाप्तम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.3.2 तेजोधिकरणम्\nआकाशाद्वायुः  इत्यादिव्यवहितकार्याणि किं स्वानन्तराकाशादेः केवलादुत्पद्यन्ते उत तत्तच्छरीरात् परस्मात् ब्रह्मणः इति संशयः । स्वानन्तरादेवेति पूर्वः पक्षः -  आकाशाद्वायुः  वायोरग्निः  इति तस्मात्केवलादेवोत्पत्तिश्रवणात् ।  एतस्माज्जायते प्राणः  इति परस्माद्ब्रह्मणस्सर्वस्योत्पत्तिवादः, परम्परयाप्युपपद्यते । राद्धान्तस्तु -  तत्तेज ऐक्षत बहु स्याम्  ता आप ऐक्षन्त  इति बहुभवनसङ्कल्पपूर्वकसृष्ट्युपदेशात् । केवलस्य त्वीदृशसङ्कल्पानुपपत्तेः,  यस्तेजसि तिष्ठन्, यस्य तेजश्शरीरम् ...... यस्याकाशश्शरीरम्  इति सर्वेषां परब्रह्मशरीरत्वश्रवणाच्च तत्तच्छब्दवाच्यात्परस्माद्ब्रह्मण एव साक्षात्तेजःप्रभृतीनामपि सृष्टिः । सूत्रार्थस्तु - तेजोऽतस्तथा ह्याह - अतः वायोरेव केवलादुत्पद्यते तेजः, तथा ह्याह श्रुतिः -  वायोरग्निरिति ॥\nअतस्तथा ह्याहेत्यनुवर्तते, अतः - तेजस एव केवलात्, आपः उत्पद्यन्ते,  अग्नेरापः  तदपोऽसृजत इति ह्याह ।\nएवं पृथिव्यपि उत्पद्यते,  अद्भ्यः पृथिवी  ता अन्नमसृजन्त  इति ह्याह ॥\nअन्नशब्देन कथं पृथिव्यभिधीयत इत्यवगम्यते? तत्राह -- अधिकाररूपशब्दान्तरेभ्यः अन्नशब्देन पृथिव्युच्यते, महाभूतसृष्ट्यधिकारात् । पश्चादपि महाभूतरूपसङ्कीर्तने  यत्कृष्णं तदन्नस्येति रूपकीर्तनात् । समानप्रकरणे  अद्भ्यः पृथिवीति पृथिवीशब्दश्रवणाच्च ॥\nपक्षव्यावृत्त्यर्थः । न तेजःप्रभृतयः केवलाः स्वानन्तराणां कारणानि; अपि तु तत्तच्छरीरः सः - परमात्मैव तेषां कारणम्; कुतः? परमात्मसृष्टिलिङ्गात् तथाविधाभिध्यानात् । यथैव हि  तदैक्षत बहु स्यां प्रजायेयेति तत्तेजोऽसृजतेति, तथैव  तत्तेज ऐक्षत बहु स्यां प्रजायेयेति बहुभवनसङ्कल्परूपाभिध्यानं (दृश्यते; ईदृशमभिध्यानं) परमात्मन एव हि संभवति ॥\nआकाशाद्वायुः,  वायोरग्निरिति पारम्पर्यक्रमात् विपर्ययेण  एतस्माज्जायते प्राणो मनस्सर्वेन्द्रियाणि च .... पृथिवी  इति सर्वेषां ब्रह्मानन्तर्यरूपो यः क्रमः, स चात एव तत्तच्छरीराद्ब्रह्मणस्सृष्टेरुपपद्यते ॥\nविज्ञानसाधनत्वादिन्द्रियाणि प्राणश्च विज्ञानमित्युच्यते ।  एतस्माज्जायते प्राणः इत्येतद्वाक्यम् आकाशतन्मात्रपञ्चकयोरन्तराले विज्ञानमनसी क्रमेण उत्पद्येते इत्येतत्परम् । विज्ञानमनसी इति प्राणस्यापि प्रदर्शनार्थम्,  पृथिव्यप्सु प्रलीयते इत्यारभ्य  वायुराकाशे लीयते आकाशमिन्द्रियेषु इन्द्रियाणि तन्मात्रेषु तन्मात्राणि भूतादौ लीयन्ते  इति प्रलयक्रमप्रत्ययभिज्ञानात् तल्लिङ्गात् । अतो न श्रुत्यन्तरविरुद्धत्वात्साक्षाद्ब्रह्मणस्सर्वेषां सृष्टिपरमिदं वाक्यम् । अपि तु श्रुत्यन्तरसिद्धपारम्पर्यक्रमपरमिति चेत्; परिहरति नाविशेषात् - भूततन्मात्रान्तराले विज्ञानमनसोरुत्पत्तावपि तत्तच्छरीरकब्रह्माभिधायित्वात् भूतेन्द्रियमनःप्राणशब्दानां सर्वेषां साक्षादुत्पत्त्यविशेषात् तत्परमेवेदं वाक्यम् ॥\nलोके तत्तद्वस्तुवाचितया प्रसिद्धस्य शब्दजातस्य ब्रह्मणि वृत्तिरमुख्येत्याशङ्क्याह - चराचरव्यपाश्रयस्तु स्यात्तद्व्यपदेशोऽभाक्तस्तद्भावभावित्वात् तुशब्दश्शङ्कानिवृत्त्यर्थः । स्थावरजङ्गमवस्तुव्यपाश्रयः तद्व्यपदेशः तद्वाचिशब्दो ब्रह्मणि अभाक्तः - मुख्य एव । कुतः । तद्भावभावित्वात् - तेजःप्रभृतिषु आत्मतया ब्रह्मभावभावित्वेन सर्वस्य वस्तुनस्तच्छरीरतया तत्प्रकारत्वात् तत्तद्वाचिनां शब्दानां तत्रैव पर्यवसानात् । प्रकारवाचिनां शब्दानां प्रकारिपर्यवसायित्वेनाभाक्तत्वं गवादिशब्देषु सिद्धम् । इति तेजोऽधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.3.2 तेजोधिकरणम्\nतेजः वायोरेवोत्पद्यते न साक्षाद्ब्रह्मणः, वायोरग्निः इत्याह ॥१०॥\nअग्नेरापः इति श्रुतेः आपः अग्नेः ॥११॥\nपृथिवी अद्भ्यः। अद्भ्यः पृथिवी इति श्रुतेः ॥१२॥\nता अन्नमसृजन्त इत्यन्नशब्देन पृथिव्येवाभिधीयते, महाभूतसृष्ट्यधिकारात् । यत्कृष्णं तदन्नस्य इति पृथिवीरूपविधानात्, अद्भ्यः पृथिवी इति पृथिवीशब्दाभिधानच्च ॥१३॥\nतदभिध्यानादेव तु तल्लिङ्गात्सः ॥ तत्तेज ऐक्षत, ता आप ऐक्षन्त इति तदभिध्यानरूपात्, तदैक्षत बहु स्याम् इत्येतत्सरूपात् परमात्मकारणत्वलिङ्गात् स एव परमात्मा तेजः प्रभृतिशरीरकस्तत्तच्छब्दैस्साक्षात्कारणत्वेनाभिधीयते ॥१४॥\nपारम्पर्यक्रमात् विपर्ययेण एतस्माज्जायते प्राणः, खं वायुर्ज्योतिरापः इत्यादिवाक्यात् यस्साक्षाद्ब्रह्मणस्सृष्टेरुपक्रमः, सोऽपि अतः - तेजःप्रभृतिशरीरकब्रह्मण एव सृष्टेः उपपद्यते ॥१५॥\nभूतप्राणयोरन्तराले इन्द्रियग्राममनसी क्रमेण उत्पद्येते इत्येतत्परमिदं वाक्यम्, खं वायुर्ज्योतिराप इत्यादि श्रुतिप्रत्यभिज्ञानरूपाल्लिङ्गात्, अत इदमपि पारम्पर्यक्रमपरमिति चेन्न, एतस्माज्जायते इत्यस्य प्राणादिपृथिव्यन्तेषु सर्वेषु प्रत्येकमन्वयाविशेषात् । अतस्तेजःप्रभृतीनामपि साक्षात्परमात्मैव कारणम् ॥१६॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.3.2 तेजोधिकरणम्\n॥ तेजोऽतस्तथा ह्याह ॥ अवान्तरसङ्गतिमाह - ब्रह्मेति । महदादीनां तत्त्वानां किं केवलात् पूर्वपूर्वतत्त्वमात्रादुत्पत्तिः? उत तत्तद्रूपात् ब्रह्मण? इति; किमाकाशाद्वायुरित्यादिषु आकाशादिशब्दा आकाशादिमात्रपराः? उत तदवस्थब्रह्मपरा? इति; किं तेज ऐक्षतेत्यादिप्वभिध्यानलिङ्ग तेजःप्रभृतिशब्दानां तदवस्थब्रह्मपरताम् अवगमयति? नेति; किं तेजःब्रभृतिशब्दानां तदवस्थपरत्वेन लक्षरा स्यान्न? इति किं तेजःप्रभृतिशब्दानामपयर्वसानवृत्त्या ब्रह्माभिधाने व्युत्पत्तिविरोधादिदोषो भवति नेति, यदा भवति - तदानीमपर्यवसानेन ब्रह्माभिधानासम्भवेन लक्षणाप्रसङ्गादभिध्यानलिङ्गस्य तेःप्रभृतिशब्दानां ब्रह्मपरतावगमकत्वाभावादाकाशादिशब्दानामाकाशदिमात्रपरत्वेन केवलाकाशदेरेव वाय्वाद्युत्पत्तिरिति भवति, यदा व्युत्पत्तिभङ्गादिदोषो न भवति - तदानीमपर्यवासानेन ब्रह्माभिधानसम्भवेन लक्षणाप्रसङ्गाभावादभिध्यानलिङ्गस्य तेजःप्रभृतिशब्दानां ब्रह्मपरतावगमकत्वादाकाशादिशब्दास्तदवस्थब्रह्मपरा इत्याकाशद्यवस्थाद् ब्रह्मण एव वाय्वाद्युत्पत्तिरिति सिध्यति । ननु प्रकृत्यथिकरणे कृत्स्नस्य ब्रह्मोपादानकत्वनिश्चयादवस्थितेरित्यादिषु जगद्ब्रह्मणोः शरीरात्मभावसिद्धेस्तत्र चान्तय्यर्ाभिब्राह्मणे सर्वतत्त्वानां विशेषतः\nशरीरत्वावगमाच्च केवलात् तत्तद्वस्तुनो वाय्वाद्युत्पत्तिरिति पूर्वपक्षानुत्थानादनारम्भणीयत्वं, नैवम्, एकस्य कार्य्यस्य ब्रह्मप्रसूतत्वकथनात् पश्चात्तत्तत्कारणव्यहिततत्त्वसृष्टिक्रमनिर्देशवलाच्च तेषां तत्त्वानां परमात्मशरीरत्वश्रवणं सृष्टयनन्तरानुप्रवेशकृतमौपचारिकं \"तत्सृष्ट्वातदेवानुप्राविश\" दिति श्रुतेः, अभिध्यानं च गौणम्, सर्वस्य ब्रह्मजत्वश्रुतिश्च पारम्पर्याभिप्रायेति पूर्वपक्षोत्थानात्, ॥10॥\n॥आपः ॥ अतस्तथा ह्याहेत्यनुपङ्गः ॥11॥\n॥ पृथिवी ॥ अत्राप्यनुपङ्गः । उत्तरसूत्रशङ्कामाह - नन्विति ॥12॥\n॥ अधिकाररूपशब्दान्तरेभ्यः ॥ अधिकारः - प्रस्तावः, अन्नशब्दस्य पृथिवीवाचकत्वप्रकारमाह - अदनीयस्येति । कारणे कार्य्योपचात इत्यर्थः । प्रकृतं पूर्वपक्षमाह - उदाहृता इति । ब्रह्मणः साक्षादेव तेषामुत्पत्तिश्रवणं कथमित्यत्राह - एतस्मादिति ।\n॥ तदभिध्यानादेव तु तल्लिङ्गात् सः ॥ तदभिध्यानं - बहुभवनविषयाभिध्यानं, तल्लिङ्गपरमात्मलिङ्गं तेजःप्रभृतिप्वीक्षणश्रवणात् सर्वशाखाप्रत्ययन्यायेन महदादीनामपि परमात्मशरीरतया तुल्यन्यायतया तेप्वपीक्षापूर्विका सृष्टिरित्यर्थः । ततः किमित्यत्राह - तथाविधञ्चेति । न केवलमीक्षापूवकसूष्टया परमात्मनम्तच्छरीरकस्य कारणत्वं गम्यते, अपि तु तच्छरीरकत्वं श्रौतमित्याह - श्रूयते चेति । ईक्षणश्रवणं हि तेजःप्रभृतीनां न तु महदादीनामतस्तेषामपीक्षण पूवकसृष्टिसिद्धये तत्कारणानामपि परमपुरुषशरीरत्वमाह - सुवालोपनिपदीति । उत्तरसूत्रशङ्कामाह - यच्चोक्त्तमिति ।\n॥ विपर्ययेण तु क्रमोऽत उपपद्यते च ॥ तुशब्दोऽवधारणार्थ इति \"स्युरेव तु पुनर्वै चेत्यवधारणवाचिन\" इति हि नैघण्टुकाः, विपर्ययेण क्रमं व्याचष्टे । अव्यक्त्तेति - परोक्त्तक्रमविपर्ययेणेत्यर्थः, अतश्शब्दं व्याचष्टे । सचेति - एतस्माज्जायत इत्यत्र ब्रह्मानन्तर्थप्रतीतिः स्वारस्यसिद्धा, एवं वाक्यस्वारस्येन ब्रह्मानन्तर्यरूपक्रमप्रतिपक्षेर्ब्रह्मण एव तत्तत्कार्य्योत्पत्तिरित्यर्थः । उत्तम्भनं - ज्ञापकम्, \"एतस्नात्प्राणो जायते, एतस्मान्मतो जायते\" इत्यन्वयाभिप्रायेण एवमुक्त्तम् । ॥15॥\n॥अन्तरा विज्ञानमनसी क्रमेण तल्लिङ्गादिति चेन्नाविशेषात् ॥ व्याख्येयं पदं व्याचष्टे । विज्ञानेति - अत्रापि न केवलं श्रुत्यन्तरेप्वेवेति भावः ॥ तैस्सह पाठलिङ्गादग्रयप्रायन्यावादित्यर्थः । तन्नेति, अविशिषादिति पदं व्याचष्टे । एतस्मादिति - अनेनाविशेषात् \"एतस्माज्जायत\" इति वाक्यप्रतिपन्नान्वयाविशेषात् । तदेव विवृणोति । एतस्माज्जायते इति - एतस्मादित्यादिवाक्याभिधेयस्य साक्षात्सम्भवरूपस्य सम्बन्धस्य प्राणादिपृथिव्यन्तानामवशिष्टत्वादित्यर्थः; दीपसारयोस्तु एतस्मातिति पञ्चम्यन्तपदान्वयाविशेषादिति शब्दपरं व्याख्यातम्, इदं त्वर्थपरम् । श्रुत्यन्तरसिद्धक्रमविरोधाच्चेति - प्राणो हि वायुकार्य्यः, स हि स्वस्यानन्तरमुत्पन्नः, न भूतेभ्यः प्रागुत्पन्न इत्यर्थः । क्रमविरोधे प्रमाणमाह - पृथिव्यप्सु प्रलीयत इति । व्यवहितकार्याणामपि ब्रह्मण\nउत्पत्तिश्चेत् कथं तेजःप्रभृतिशब्दैरभिधानमित्यत्राह - तेजः- प्रभृतयश्चेति ॥ * ॥ अनन्तासूत्रं चोद्यपुरःसरमवतारयति । नन्विति - यत्र शब्दस्य वाचकत्वशक्त्तिस्तत्र व्युत्पत्तिरस्ति, अतो ब्रह्मवाचकत्वेन व्युत्पत्त्यभावान्न शब्दस्य तद्वाचकत्वशक्त्तिरित्यर्थः ॥\n॥ चराचरव्यपाश्रयस्तु स्यात्तद्वयपदेशो भाक्त्तस्तद्भावभावित्वात् ॥ हेतुखण्डं विवृण्वन्वाक्यार्थं योजयति । समस्तेति - व्युत्पत्त्यभावो न वाचकत्वाभावप्रयुक्त्तः, अपि तु प्रमाणान्तरागोचरत्वप्रयुक्त्त इति व्युत्पत्त्यभावस्यान्यथासिद्धिरूक्त्ता भवति, अस्यां योजनायां द्वितीययोजनार्थ आर्थः सिध्यति, सर्वशब्दानां ब्रह्मणि मुख्यत्वे प्रमाणस्यापेक्षितत्वात् । साक्षादर्थमाह - अथवेति । तत्र सङ्कान्तरमाह - तेज इति । चराचरव्यपाश्रयस्तद्वयपदेशः - चराचरमात्रविषयपर्यवसायित्वेन व्युत्पन्नस्तद्वाचिशब्द इत्यर्थः । ब्रह्मभावशब्देन ब्रह्मानुप्रवेश उच्यते, ब्रह्मणस्तत्र भावो ह्मनुप्रदेशः - अस्यां योजनायां सर्वाब्दानां ब्रह्मवाचित्वे प्रमाणोपन्यासः श्रौतः स्यात्, व्युत्पत्तिविरोधशङ्कापरिहारस्त्वार्थः सिध्यति, एवं विशेषणभूतपृथिव्यादिषु क्रमनिर्देशो मुख्यः; ब्रह्मणस्तत्तद्वस्तुविशिष्टत्वात् सर्वस्य ब्रह्मप्रसूतत्वश्रवणं मुख्यम्, सर्वतत्त्वानां यावद्द्रव्यसत्ताकविशेषणतया ब्रह्मशरीरत्वं मुख्यम्, अभिध्यानं चात एव मुख्यम्, अतः सर्वश्रुतिमुख्यत्वं सिद्धान्त उक्त्तं भवति ।\nपरे त्वाकाशाद्वायुरित्याकाशादनन्तरं वायुरुत्पन्नः वायोरनन्तरम् अग्निरुत्पन्न इति निर्वाहसम्भवात् \"तज्जलानिति, एतस्माज्जायते प्राणः, स तपस्तप्त्वेदं सर्वमसृजत\"इत्यादिश्रुतिभिरविशेषण सर्वस्य ब्रह्मजत्वावगमाच्छान्दोग्यश्रुत्यनुसारेण तेजसो ब्रह्मयोनित्वं पूर्वपक्षीकृत्य\"आत्मनः सम्भूतः, पृथिव्या औषधय\" इति पूर्वापरपञ्चम्योरुपादानविषयत्वदर्शनान्मध्यपातिन्या अपि तथा त्वाद्वायुयोनित्वं तेजसः, ब्रह्मजत्वं तु वायुभावापन्नब्रह्मणो जाततया पारम्पर्येणाप्युपपद्यत इति सिद्धान्तयन्ति; तच्चिन्तनीयम्, सिद्धान्ते किं निरसनींयं, यदि ब्रह्मयोनित्वगात्रं तदा कृत्स्नस्य ब्रह्मोपादानकत्वानुपपत्तिः, यदि वाग्ववस्थानापन्नब्रह्मयोनित्वं निरसनीयं तदयुक्त्तम्, त्वन्मतेऽध्यासाधिष्ठानत्वस्योपादानलणत्वात्, घटः सत् मृदयं घट इति मृदवस्थसदात्मकतया घटप्रतीतिवत्तेजोऽस्ति आपस्सन्तीति सद्रूपेण प्रतीयमानस्य तेजसोऽपां च वायुस्तेजस्तेजोजलमिति वायोस्तेजोरूपतया प्रतीयमानत्वाभावात्, अनवभातस्याधिष्ठानत्वायोगाच्च, वायुभावाद्यनापन्नस्यैव सन्मात्रस्य तेजःप्रभृत्युपादानत्वोपपत्तेः, न हि रज्जुः सर्पात्मना भूदलनादेरुपादानम्, भूदलनाध्यासदशायां सर्पात्मनाऽनवभातत्वात्, यद्यनवभातमप्यधिष्ठानं स्यात्,सर्वं सर्वस्याधिष्ठानं स्यात् अनवभातत्वविशेषात्, गोमयत्वानवभासेऽपि गोमयस्य वृश्चिकोपादानत्वमुपपन्नमिति चेन्न परिणामानभ्युपगमात् अनवभातस्य परिणाम\nउपपद्यते न त्वध्यासाश्रयत्वं दर्शनस्य\nनियामकत्वात् न हि पुरोवर्त्तिनि भास्वरद्रव्येऽनवभाते रजताध्यासः अनवभातमपि बीजमङ्कुरादिपरिणामं भजते, वाथ्वादिकं तेजोऽध्यासे सत्तयोपकारकमिति चेन्न दिक्कालादृष्टेन्द्रियतद्दोषव्यतिरिक्त्तस्य भ्रान्तौ गुरुत्वादेरिव सत्तयोपकारकत्वाभावात्, अतः सद्रूपेण प्रतीतेर्वाथ्वादिरूपेणाप्रतीतेश्च, सन्मात्रस्यैवोपादानत्वोपपत्तेः तर्मापेतश्रुतेरपि तर्कानुगृहीतश्रतेः प्रबलत्वाच्छान्दोग्यश्रुत्यनुसारेण सद्योनित्वमेव सिद्धान्तीकर्त्तव्यम् \"आकाशाद्वायुः वायोरग्नि\"रित्यादिष्वाकाशादिशब्दानां लक्षणया सन्मात्रपरत्वं चाश्रयणीयम्, लक्षणैव दोष इति चेत् अहो भवतां लक्षणाभीरुत्वम्, ये सत्यज्ञानानन्ततत्त्वमादिपदानि व्याचक्षते अनन्तरशब्दाध्याहारेणात्मनो वायुः सम्भूत इति योजनापि वरम्, तर्कानुगृहीतश्रुत्यन्तरैकाय्यात् उपक्रमावगतस्यात्ममात्रात् सम्भवस्य प्रबलत्वाच्च अध्याहारपञ्चमीवैरूप्ययोरनादरणीयत्वात् । किञ्च ब्रह्मयोनित्वाकाशयोनित्वचिन्ता कस्मद्वायौ न कृता सन्मूत्वश्रवणरूपपूर्वपक्षलिङ्गस्य तत्राभावादिति चेन्न, \"एतस्माज्जायते स्वं वायुर्ज्यातिराप\" इति परमात्ममूलत्वावगतेः, अतो न पूर्वपक्षलिङ्ग तेजसि चिन्तायां हेतुः, किं तु तदैक्षतेत्यभिध्यानरूकसिद्धान्तलिङ्गवत्त्वम्, अत एव \"तेजोऽत\" इत्यादिसूत्राणां पूर्वपक्षविषयत्वमवगम्यते, अत एव पृथिव्यधिकाररूपशब्दान्तरेभ्य इति नाधिकरणान्तरम्, किं तु पृथिवीति पृथक्सूत्रम्, अम्मात्रात् पृथिव्युत्पत्तिपरं पूर्वपक्षविषयत्वोपपादनात् सिद्धान्तं वक्त्तुं विषयशुद्धिपरमधिकारणूपशब्दान्तरेभ्य इति सूत्रान्तरम्; अन्नस्य पृथिवीत्वे सिद्धे हि कारणविशेषचिन्ताप्राप्तिः, सूत्रान्तरत्वं च हेतोः पूर्वसाध्येऽनन्वयादवगम्यते, पूर्वपक्षसिद्धान्तसूत्रयोर्मध्यपातित्वान्न पृथगधिकरणत्वं न्याय्यम्, तेजसि चिन्तनस्य सिद्धान्तयुक्त्तिनिबन्धत्वादेव अपरेषामपि पक्षे व्याख्यावैषम्यं प्रत्युक्त्तम् । वियदादिभूतानाम् \"अकाशाद्वायुः तदपोऽसृजत\" इति स्वातन्त्रेण स्वकार्ये प्रवृत्तिप्रतिषेधकमधिकरणान्तरं तदभिध्यानादिति सूत्रमाहुः तदयुक्त्तं - रचनानुपपत्तेरित्यत्र अचेतनस्य स्वातन्त्र्येण प्रवृत्तिप्रतिषेधात्, तथाऽपि \"तत्तेज ऐक्षत\" इति चेतनत्वश्रवणात् संशय इति चेन्न, अगिमानिव्यपदेशस्त्वित्यत्राचेतनगतेक्षणादीनामभिमानिचेतनानुप्रवेशनिबन्धनत्वस्योक्त्तत्वात् तत्पूर्वपक्षसूत्रमिति चेत्तथाऽपि तस्य सूत्रकारेणाप्रत्याख्यातत्वात् कृतकरत्वम् अत एव भवद्भिरपि परमेश्वरावेशादीक्षणश्रवणमित्युक्त्तम्, स्वातन्त्र्यप्रतीतिश्च \"चमसवदविशेषा\"दित्यत्र दत्तोत्तरा, \"तत्र बह्वीः प्रजा सृजमाना\"मिति स्वातन्त्र्े प्रतीतेऽपि प्रकरणादिना ब्रह्मात्मकत्वगेन हि स्वातन्त्र्यं निवारितम्, न स्वतन्त्रा काचित् प्रकृतिः प्रदानं नामाऽजा मन्त्रेणाम्नायत इति शक्यते वक्त्तुम्, प्रकरणात्तु सा दैवी शक्त्तिरिति ह्युक्त्तं भवद्भिः, इहापि \"तिस्नो देवता अनुप्रविश्ये\"ति प्रकरणेऽनुप्रवेशो ज्ञायते, अतः कृतकरत्वं \"विपर्ययेण तु\" सति प्रलयक्रमनिरूणपरमधिकरणान्तरं परैरुक्त्तम्ल अनियतक्रमत्वं सर्गक्रमतुल्यत्वञ्च पूर्वपक्षीकृत्य \"प्रलयस्य सर्गप्रतिलोमकमत्वं सिद्धान्तितं स्वकारणव्यतिक्रमेण कार्य्याप्ययायोगः, कार्ये ध्ियमाणे कारणाप्ययायोगश्च हेतुरुक्त्तः, तत्र तावदधिकरणान्तारम्भोऽनुपपन्नः प्रलये क्रमवैविध्याश्रवणेन संशयानुपपत्तेः, पृथिव्यप्सु प्रलीयते, आपस्तेजसि लीयन्ते - इत्येकरूप एव हि प्रलयः श्रूयते फसदेव सोम्येदमग्र आसीत्\" \"इदं वा अग्रे नैव किञ्चनासीन्न द्यौरासीन्न प्रथिवी नान्तरिक्षम्\" इति क्रमानुक्त्या\nद्युपृथिव्यादिक्रमान्तरेक्तया च संशय इति चेन्न, अनुक्त्तस्यान्यतो ग्राह्यतयाऽनुक्त्तेः संशयहेतुत्वायोगात्, \"इदं वा अग्रे\" इत्यत्र श्रौतक्रमाभावात् पाठक्रमस्य श्रौतक्रमविरोधे दुबर्लत्वाच्च अयमर्थोऽप्यधिकरणे व्युत्पाद्य इति चेन्न, भवद्भिः \"न द्यौरासी\"दित्यादिपाठक्रमस्य पूर्वपक्षित्वाभावात्, क्रमानियमसर्गक्रमौ हि पूर्वपक्षितौ, न द्यौरित्यादि श्रुतिस्त्वण्डान्तर्वर्त्यूर्ध्वाधरमध्यमरूपसर्वलोकप्रलयपरा न त्वण्डारम्भकतत्त्वप्रलयपरेत्यवगम्यते दिवोऽन्तरिक्षस्य च पृथगुपादानात्,अतो न क्रमान्तरप्रतीतिः, अतोऽनारम्भणीयतैव स्यात्, न च कार्यास्थितिदशायां कारणप्रलयानुपपत्तिः, भस्मवृश्चिकस्थितिदशायां तन्तुगोमयविनाशदर्शनात्; न च स्वकारणमतिक्रम्य कारणकारणे प्रलयश्चानुपपन्न।, भस्मवृश्चिकयोस्तन्तुगोमयातिक्रमेण पृथिव्यां प्रलयात्; पृथिव्येव भस्मवृश्चिकयोरुपादानं न तन्तुगोमय इति चेत् न, विलक्षणादुपादानाद्विलक्षणकार्योत्पत्तौ भवद्भिरेव स्मृतिपादे \"दृश्यते त्वि\"ति सूत्रव्याख्याने गोमयवऽश्चिकादिदृष्टान्तोपन्यासात्, इष्टकादिदाहे भस्मोत्पत्त्यदशनेन पृथिवीमात्रस्य भस्मविशेषोपादानत्वायोगेन तन्तूनामेव भस्भविशेषोपादानत्वत्त्याभ्युपगत्वाच्च\"अन्तराविज्ञान्\" इति सूत्रमप्यात्मन आकाश इति श्रौतक्रमभङ्गपरिहारपरम् \"एतस्माज्जायत्\" इत्यादिमन्त्रस्य उत्पत्तिक्रमे विवक्षाराहित्यप्रतिपादकं व्याख्यातम्, तदयुक्त्तम्, पृथिव्यप्सु प्रलीयत इत्याकाशादूर्ध्वं तन्मात्राणि भूतादौ लीयन्ते, भूतादिर्महति लीयते, महानव्यक्त्ते लीयते - इत्यादि श्रुत्यैव सिद्धस्य क्रमभङ्गस्य दुष्परिहरत्वात्, भूतानामात्मनश्चान्तराल इति व्याख्यानमप्युक्त्तम्, विज्ञानमनसी इत्यन्तरालावस्थितवस्तुद्वित्वानुपपत्तेर्विज्ञानेशब्दो हि विज्ञायतेऽनेनेति व्युत्पत्त्या इन्द्रियवर्गपरः, प्राणमनइन्द्रियवर्गाणां क्षयाणां निर्देशेऽपि प्राणमनादृत्य विज्ञानशब्देन विवक्षित इति चेन्न, मनसि चावयवार्थे सम्भवति मध्यगतं मनो बहिष्कृत्य व्यवहितयोः प्राणेन्द्रियवर्गयोरेकशब्देन विवक्षितत्वे कारणभावात्, अतो विज्ञानमनसी इति व्यपदेशो भूतप्राणयोरन्तराल इति व्याख्यानस्य युक्त्ततां सूचयति - चराचरव्यपाश्रयस्त्विति सूत्रमपि देवदत्तो जातो मृत इति लौकिकानां जनममरणव्यपदेशाच्चतनस्य जातकर्मादिविधानाच्च जीवस्य जन्मप्रलयावाशङ्कय शास्त्रीयकमर्फलभोगानुपपत्त्या \"जीवापेतं वाव किलेदं म्रियतं न जीवो म्रियतं\" इति श्रुत्या च तौ न वस्तुतः स्तः शरीरप्रादुर्भावतिरोभावयोर्जन्ममरणशब्दसद्भावात् स्थावरजङ्गमशरीरविषयौ जन्ममरणशब्दौ जीवात्मन्युपचरितौ, जातिकर्मादिकं च देहप्रादुर्भावाद्यपेक्षमित्येवमर्थपरं व्याख्यातम्, तदयुक्त्तं किमिदमधिकरणं जीवस्य स्वरूपेणोत्पत्तिनिवारकम्? उतदेहोत्पत्यादेरात्मनि निवारकम् । नाद्यः जीवस्योत्पत्तिप्रलयनिषेधस्य \"नात्मा श्रुते\" रित्यन्तराधिकरणसाध्यतया पूर्वोत्तरयोरधिकरणयोरन्यतरस्य पुनरुक्त्तिप्रसङ्गात्, अत्र देहाश्रयौ जनममलयौ जीवे निपिद्धौ, तत्र वियदादिवत् परस्मादात्मनसनतस्योत्पत्तिः \"नात्मा श्रुते\"रिति निषिध्यत इति चेन्न, देहात्मभेदासिद्धौ तयोस्तत्र प्रतिषेवा\nभावात; तद्भेदसिद्धौ ग्रहोत्पत्तिविनाशयोर्देवदत्त इव शरीरजन्ममरणयोर्जीवगतत्वाशङ्काया अनुदयादारम्भानुपपत्तेः, देहगतोत्पत्त्यादेरात्मनि प्रतिषेधाय देहात्मभेद इह सिषाधयिषित इति चेन्न, अस्मत्पक्षे प्रथमकाण्ड एव देहात्मभेदस्य सिद्धत्वात्तस्य यावत्फलस्थायित्वाशङ्कानिवृत्तये नित्यत्वमात्रस्य समर्थनीयत्वात्, त्वत्पक्षे च \"एक आत्मनः शरीरे भावा\"दित्यधिकरणस्य देहात्मप्रेदसाधकतया व्याख्यातत्वाच्च पूनरुक्त्तेरवजर्नीयत्वात् । ननु तत्र लोकायतिकनिरसने तात्पर्यम्, इह तु शास्त्रीयर्कमवैयर्थ्यानुपपत्त्या देहातिरिक्त्तत्वं सिपाधयिपतमिति चेन्न, वैषम्यनैर्घृण्याधिकरण एवाकृताभ्यागमकृतविप्रणाशाप्रसङ्गमुखेन\nजीवतत्कर्मप्रवाहानादित्व साधनेन देहेतिरेकसिद्धेः कृतकरत्वप्रसङ्गात् कृतविप्रणाशपरिहारो हि शास्त्रवैफल्यपरिहारः । ननु तवापि \"नात्मा श्रुते\"रित्यधिकरणवैफल्यं स्यात्, तत एव जीवानादित्वसिद्धेरिति चेन्न, एकत्वावधारणपतिज्ञादृष्टान्तादिभिः प्राप्ताया जीवोत्पत्तेस्तत्र परिहृतत्वात्, श्रुतिमूलाया उत्पत्तिशङ्कायास्तत्रापरिहृतत्वेन तदर्थमारम्भणीयत्वात् । किञ्च जन्ममरणशब्दयोर्देहप्रादुर्भावतिरोभावानुविधयित्वेऽपि देहात्मभेदासिद्धौ भाक्त्तत्वासिद्धिः, घटविषययोरुत्पत्तिविनाशशब्दयोरभाक्त्तत्वं हि तत्रार्थभेदाभावात्, देहात्मभेदे सिद्धे विरुद्धस्वभावातयाऽवगतार्थद्वयविषयैक्यव्यपदेशस्याग्निर्माणवक इत्यादिव्पदेशस्थेव भाक्त्तत्वं सिध्यतीति न पृथक्समर्थनीयत्वम्, अतस्सूत्रवैयर्थ्यं जातकर्मादिविधपरिहारपरत्वमप्ययुक्त्तं शङ्कायाः परिहारस्य वा कण्ठोकत्यभावे तयोरभिप्रेतत्वकल्पनायोगात् कण्ठोक्त्तार्थोपयुक्त्ततया तदभिप्रेतत्वकल्पनमिति चेत् कण्ठोक्त्ततया भवदभिमतार्थस्य साध्यत्वानुपपत्तेर्दर्शितत्वात्तदुपयोगितायाऽभिप्रेतत्वकल्पनानुपपत्तेः, । अन्य तु - तेजयोऽत इत्यादिसूत्रजातमेवं व्याचक्षते - तेजोऽतः ब्रह्मण एवोत्पद्यते, न वायोः, छान्दोग्ये वायोस्तदुत्पत्यश्रवणात् फवायोरग्नि\"रिति श्रुतेः मुखाध्मानजन्यवायुनाऽग्न्युत्पत्त्यनुवादकतयोपपत्तेरिति पूर्वपक्षं कृत्वा एकस्य सम्भूतशब्दस्य क्वचित्प्रतिपादकस्य क्वच्दिनुवादकत्वायोगात्, परम्परया ब्रह्मजत्वोपपत्तेश्च वायोरपि तेज उत्पद्यत इति सिद्धान्तितम्, क्वचिदवचनानिमित्तशङ्काया आद्याधिकरणे भवद्भिः परिहृतत्वात्तत्राप्यवचनमात्रस्य हेतुत्वानुपत्तेरस्माभिर्दर्शित्वमतत्वाच्च पूर्वपक्षोत्थानं न घटते श्रुतेर्मुखवायुना ज्वलनोत्पत्त्यनुवादकत्वमधिकशङ्कास्पदमिति चेन्न,आकाशाद्वायुरिति श्रुतेरपि मुखवाच्छिन्नाकाशाद्वायूत्पत्तेरनुवादकत्वस्य शङ्कास्पदत्वाभावात्, तत्रापि शङ्कापरिहारावभिप्रेताविति चेन्न, कारणभूते वायौकण्ठोक्त्तयोः तयोः कार्यभूते तेजस्यभिप्रेतताया एवोचितत्वात् क्वचिदवचनस्य हेतुत्वानुपपत्तेर्दर्शितत्वाद्देव तदप्यनपेक्षितम्, छान्दोग्य वायोस्तेजउत्पत्त्यकथनमेकविज्ञानेन सवर्विज्ञानप्रतिज्ञानानूपयोगादित्यप्ययुक्त्तम्, तेजसोऽपाम ् ऊत्पत्तेरप्यकथनीयत्व\nप्रसङ्गात्, तेजोरूपस्य ब्रह्मण एव कारणतिवाथि प्रतिज्ञोपयोग इति चेत् तर्हि वायूरूपस्य ब्रह्मणः कारणत्वात्तत\nऊत्पत्तिकथनस्यापि नानुपयोगः । आप इति -आप एवेदमग्र आसीदिति प्रलये व्यवस्थानश्रवणादापो नोत्पद्यन्ते । यद्व ब्रह्मण एवोत्पद्यन्ते, न तेजसः, तस्मादापोऽसृज्यन्त \"अप एव ससजर्ादा\"विति वचनात् \"अग्रनेराप\" इति तूष्मणा स्वेदोत्पत्तिं किरणेभ्यो वृष्टिं वा वदतीति अग्नेरनन्तरं ब्रह्मण आप उत्पद्यन्त इति वार्थ इति द्विविधं पूर्वपक्षं कृत्वा \"अग्नेराप\" इति श्रुतावध्याहातामोगात् सम्भूतशब्दार्थैकरूप्याच्च \"अग्र आसी\"दिति श्रुतेः प्रकृत्यन्तर्गतसूक्ष्माम्बुविषयत्वावान्तरप्रलयविषयत्वयोरन्यतरसम्भवाच्च तेजसोऽम्बूत्पत्तिरिति सिद्धान्ति तम्, \"आप एवेदमग्र आसी\"दिति वाक्यस्य पार्थिवस्य जगतोऽप्सु प्रलयपरत्वेनपामनुत्पत्तिपरत्वाप्रतीतेः पूर्वपक्षानुदयादिदमयुक्त्तम्, उत्पत्त्यवचनात् पूर्वपक्षश्चेत् पूर्वमेव परिहृतमिति न शङ्कोत्थानम् अपां ब्रह्मण एवोत्पत्तिर्न तेजस इति च न शङ्कोतिष्ठति - अवचनस्य पूर्वमेव परिहृतत्वात्, अनन्तरशब्दाधनयाहारस्य \"वायोरग्नि\"रित्यत्राप्यनाशङ्कितस्य शङ्कार्हत्वे वा तत्रैव परिहर्त्तव्यतया पुनःशङ्केनुपपत्तेः, सूक्ष्माणामपां प्रकृतौ\nस्थितिश्च चिन्त्याऽकिमप्त्वप्रहाणेनावस्थितितिः? उताप्रहाणेन प्रथमेऽनववस्थितिरेवोक्त्ता स्यात् घटत्वप्रहाणे तदनवस्थितिवत्, द्वितीये\"आपस्तेजसिलीयन्त\" इति श्रुतिविरोधः \"पृथिव्यधिकारेति\" अन्नशाब्दस्य प्रसिद्धान्नपरत्वेन छान्दाग्ये पृथिव्युत्पत्त्यवचनादनुत्पत्तिंपूर्वपक्षीकृत्य पृथिव्युत्पत्तिसाधकमधिकरणान्तरं वर्णितम् - तदप्यवचनस्य प्लुष्टबीजवच्छङ्काङ्कुरजननेसेमर्थ्यादेवायुक्त्तम्, तदभिध्यानादिति, इदं सर्वमसृजत, तस्मादग्निः समिधो यश्च सूर्यः, तत्तेजोऽसृजत, आत्मन आकाशः\" इत्यादिषु तत्त्वान्तरव्यवहितात् ब्रह्मणस्तदुत्तरतत्त्वसृष्टिरुच्यते, तत्त्वानामपि कारणत्वश्रवणात्; नियतक्रमाणां तेषामुत्तरोत्तरव्यधायकत्वाच्चेति पूर्वपक्षं कृत्वा तदैक्षतेत्याद्युक्त्ताभिध्यानस्य तत्तत्कार्य्येषु \"तत्सृष्टवा तदेवानुप्रात्तिश\"दित्यनुप्राविष्टतया श्रुतपरमात्मलिङ्गत्वात् स एव सर्वत्रोपादानम् तत्त्वान्तराणि तु देवदत्तस्य गृहवदपादानानि, उपादानत्वेऽप्यात्मनश्च तत्त्वान्तराणां च सह कारणत्वसम्भवादुभयेषामुपादानतया न व्यवधानमिति सिद्धान्तितम् तत्र व्रूमः - वाय्वादेरुपादानाकाशाद्विभज्यमार्नोऽशः किं वाय्वादिरूपेण परिणमते न वा? । न चेत् पूवोधिकरणविरोधः, वायोस्तेजस उत्पत्तिः, आपस्तेजसोऽप्युत्पद्यन्त इति हि सिद्धान्तितम्, परिणमते चेतेन परिणामांशेन कस्य व्यवहितकारणत्वमाशङ्कयाव्यवधानेन कारणत्वं समर्थ्यते, किं निमित्तस्य? उतापादानस्य? । न प्रथमः, ईश्वरेण विना तद्वयवधायकस्य निमित्तान्तरस्य जगत्सृष्टिवेलायामसम्भवात्, कर्मणामपि सुखदुःखान्वयरूपवैषम्यमात्र एव हि निमित्तत्वं - न तु सृष्टिमात्रे, द्वितीये किमीश्वरस्य व्यवधानमाशङ्कय परिह्रियते? उताव्यक्त्तस्य? उत सनमात्रस्य । प्रथमे तत्तत्कार्य्यं प्रति ईश्वरांशस्याव्यवहितोपादानत्वे निर्विकारश्रुतयो निर्विषयाः स्युः । द्वितीयतृतीययोरभिध्यानलिङ्गस्यापक्षधर्मता स्यात् । तृतीयेऽपि किं द्रव्यान्तरव्यवधानं निवार्यते? उतावस्थान्तरव्यवधानं? । न प्रथमः - तदनन्यत्वमित्यत्र कृतत्वेनारम्भवैयथ्यात्, न द्वितीयः आकाशाद्वायुरिति अवस्थान्तरव्यवधानस्य श्रौततया दुनिर्वारत्वात्, आकाशाद्यवस्थं तत्तदवस्थानापन्नं च सनमात्रमुपादानमिति चेन्न, युगपदेकस्य द्रव्यस्याकाशाद्यवस्थापत्त्यनापत्त्योर्वितुद्धत्वात्, आकाशाद्यवस्थापन्ने न तदवस्थानापन्नेनाशान्तरेण च सन्मात्रं वाथ्वाद्युपादानमिति चेत् - तदंशान्तरं किं नियन्त्रंशाव्यतिरिक्त्तम्? उत व्यतिरिक्त्तम्? । प्रथमे निर्विकारत्वाश्रुतिकोपः, द्वितीयेऽभिध्यानलिङ्गस्यापक्षधर्मता, प्रकृतेः प्रलयावस्थपुरुषस्य च तदसम्भवात्, अत आत्मनश्च तेजस उत्पत्तिः, आपस्तेजसोऽप्युत्पद्यन्त - इति सिद्धान्तश्चानुपपन्नः; वाय्वाद्यवस्थापन्नतत्तद्रहि\nततदंशद्वयस्य प्रमाणाभावादुक्त्तोपपत्तिविरोधाच्च \"तदभिध्याना\"दिति सूत्रानन्तरम् \"असम्भव\" स्त्विति सूत्रं निवेश्याधिकरणान्तरं वर्णितम्, अस्य पाठक्रमस्य प्रसिद्धिप्राचुर्य्यविरोधात्, प्रसिद्धपाठानुरोधे सङ्गतिसद्भावाच्च नात्र निवेशनीयम्,चिन्तितेभ्य आकाशादिभ्योऽतिरिक्त्तानीन्द्रियमहदहङ्कारव्यक्त्तपुरुषपरमात्मतत्त्वानि षोडश, तेषां सर्वेषां छान्दोग्यतैत्तिरीययोरश्रवणादनुत्पत्तिं वस्तुत्वात् पृथिव्यादिवत्सवरेपामुत्पत्तिं च पुर्वपक्षीकृत्य सन्मात्रस्य सन्मात्रात् सद्विशेषाचोपत्यसम्भवेनानुत्पत्तिमेकत्वावाधारणप्रतिज्ञानाभ्यामन्येषां सर्वेषाम् उत्पत्तिं च सिद्धान्तयन्ति; तत्राश्रवणात् पूर्वपक्षोदयः पूर्वमेव निरस्तः । \"नित्यं विभुं सर्वगतं सुसूक्ष्मं दिव्यो ह्यमूर्त्तः पुरुषः, स बाह्याभ्यन्तरो ह्यज\" इति परस्यात्मनो नित्यत्वाजत्वयोर्र्थमयोः पूर्वनिरूपितवाक्यैरवगतत्वात् सर्वं कार्यमिति शङ्का नोदेति, न हि वस्तुत्वेनाविभूत्वानुमानमाशङ्कय क्वचिदधिकरणे निराकृतम्, निरूपितवाक्येषु विभुत्वश्रवणात्; अतः पूर्वपक्षानुत्थितिरधिकरणान्तरत्वमप्ययुक्त्तम् \"विपर्ययेण\"त्वित्यादि सूत्रद्वयं भूतव्यतिरिक्त्ततत्त्वानां सर्गक्रमविषययमधिकरणान्तरं वर्णितम् - तत्र \"एतस्माज्जायते प्राणः, इन्द्रियेभ्यः पराह्यर्था\" इति वाक्यद्वयं विषयः, अत्र प्राणब्दो महद्वाची ज्ञानक्रियाशकत्यवच्छिन्नस्य महतो बुद्धिप्राणशब्दावाच्यत्वात्, मनश्शब्दोऽहङ्कारपरः सर्वेन्द्रियशब्देन मनसोऽप्युपात्तत्वात्, इतिहासपुराणेषु \"खे वायुः प्रलयं याति मनस्याकाशमेव च\" इति प्रयोगाच्च, एवं चात्मनो महाञ्जायते, महतोऽहङ्कारः, अहङ्कारादिन्द्रियाणि, इन्द्रियेभ्यो भूतानीति क्रमः स्यात्, अयमेवह क्रमो ग्राह्यः - आकाशादिषु क्रमविवक्षादर्शनादिति पूर्वपक्षे प्राप्ते - एतच्छ्रुत्युक्त्तविपर्ययक्रमेणेन्द्रियेभ्यः परा इतंदिश्रुत्यन्तरोक्त्तक्रमो ग्राह्यः एतस्मादित्यत्र पदार्थनिर्देशमात्रावगमात्, तत्र तु कारणतया परत्वेन क्रमविवक्षाप्रतीतेरिति सिद्धान्त उक्त्तः । तन्मात्रावस्थानि भूतान्यर्थाः, शब्दतन्मात्रादिष्वेकैकेन युक्त्तादहङ्काराच्छ्रोत्राद्युत्पत्तिश्च, अत इन्द्रियेभ्योऽर्थानां परत्वम्; एतस्मादिति श्रुतिश्चाविरोधेन नेया, प्राणात्\nपूर्वमव्यक्त्तमुपसंहार्य्यम्, न चेन्द्रियकार्य्यत्वं स्वादीनं \"सर्वेन्द्रियाणि चेति चशब्दो भिन्नक्रमः, सर्वेन्द्रियाणि स्वादीनि च मनसोऽहङ्काराज्जातानीत्यर्थः अन्तरेति\" ननु प्राणशब्दवाच्यस्य महतां स्वाद्यार्थानां चान्तराले सेन्द्रियवर्गं मन एकत्र श्रूयते, अन्यत्र मनश्च बुद्धिश्च - अतो विरोधः, न च मनश्शब्दवाच्योहङ्कार एव बुद्धिशब्दाभिधेयः \"बुद्धि तु सारथिं बिद्धि मनःप्रग्रहमेव च, विज्ञानसारथिर्यस्तु मनः प्रग्रहवा\"निति क्रमेण तद्वयपदेशलिङ्गात् ततश्चाव्यक्त्तमहाद्विज्ञानाहङ्कारतन्माणीति अचितत्त्वेष्वेव नव प्रकृतयः स्युरितिचेन्न, अविशेषात् - बुद्धिमहतोरविशेषात् बुद्धिरेव महान् ज्ञानाक्रियाशक्त्तिभेदनं द्विधा व्यपदेशः, परत्वं च न कारणत्वेन आकारान्तरेण परत्वस्यापि साधारणत्वात् परशब्दस्य बुद्धिमनसोरविशेषो वा, भूतादित्वेनेन्द्रियादित्वेन चावस्थिताहङ्कारविषयत्वसम्भवान्मनोबुद्धिशब्दयोः । यद्वा इन्द्रियमेव मनः, विज्ञानम् -\nअहङ्कारः, स्थानप्रमाणात् महान् - महानेव । यद्वा महानात्मेति प्राणशरीरो हिरण्यगर्भ उच्यते \"प्रजापतिः सम्वत्सरो महा\"निति प्रसिद्धेः, अतस्तत्त्वसर्गक्रम उपपन्न इति, तदिदमनुपपन्नम् इन्द्रियेभ्यः परा इत्यादिवाक्यस्य कारणक्रमपरत्वे \"आनुमानिकमप्येकेषा\"मित्यधिकरणविरोधात् न च तत्र वैभववादः, अन्यत्रापि वैभववादः किं न स्यादिति पर्यनुयोगानतिवृत्तेः, कारणवाक्येषु सर्वेषु सूत्रकारनिष्कर्षेऽनाश्वासप्रसङ्गात् \"बुद्धेरात्मा महान् पर\" इत्यत्रौचित्यभङ्गप्रसङ्गात् तद्रहितनिर्वाहे सम्भवति तदयोगाच्च, अर्थविरोधात्प्रकररवाधो युक्त्त इति चेन्न, औचित्यभङ्गेन महच्छब्दस्य त्वदुक्त्तार्थपरत्वादर्थविरोधादौचित्यभ्ङ्गेन त्वदुक्त्तार्थपरत्वमिति चक्रकप्रसङ्गात्; मनश्शब्दस्य स्वरसनिर्वाहे सम्भवति अहङ्कारपरत्वम् चायुक्त्तम्, मनस इन्द्रियत्वमाश्रित्य विज्ञानशब्दनिर्वाहे सम्भवति अहङ्कारपरत्वम् चायुक्त्तम्, मनस इन्द्रियत्वमाश्रित्य विज्ञानशब्दस्याहङ्कारपरत्वमत एव नोपपद्यते, विज्ञानशब्दस्याहङ्कारे स्वारस्याभावात्, तत्स्थानस्थस्य बुद्धिशब्दस्यापि तत्तुल्यार्थत्वे क्लिष्टत्वादक्लिष्टार्थत्वे स्थानप्रमाणविरोधाच्च । किञ्च विज्ञानशब्दस्य वा मनःशब्दस्य वाहङ्कारपरत्वे \"विज्ञानसारथिर्यस्तु, बुद्धि तु सारथिं विद्धि मनःप्रग्रहमेव च\" इति वाक्यविरोधश्च, न हि हयत्वेन रूपितेन्द्रियसंयमंस्याहङ्कारो हेतुः, महच्छब्दस्य हिरण्यगर्भपरत्वमप्ययुक्त्तं हिरण्यगर्भस्य बुद्धिम्स्ज्ञमहत्तत्वोपादानत्वाभावात्, अव्यक्त्तमेव हि तदुपादानं कारणतया परत्वस्याविवक्षितत्वे प्रकरणस्वारस्यभङ्गः, एतदुक्त्तं भवति - प्राचीनाधिकरणनिष्कर्षविरोधान्मनः - प्राणशब्दयोरमुख्यत्वाच्चक्रकापत्तेः; मनोबुद्धिविज्ञानाब्दानामस्वारस्यात् बुद्धिविज्ञानशब्दयोरर्थभेदे स्थानविरोधादहङ्कारस्येन्द्रियविजयोपायत्वानुपपत्तेश्च, तयार्वाक्ययोः कार्य्यकारणक्रमपरत्वायोगात् सुबालोपनिषत्प्रतिपन्नाप्ययक्रमस्य विरोधाभावेन संशयानुत्थानाच्च अस्य सूत्रद्वयस्यान्यैरुक्त्तप्रकारेणाधिकरणान्तरत्वमयुक्त्तम् - \"चराचरेति\" \"स चायं पुरुषो जायमानः शरीरमभिसम्बद्यमान इति, स उत्क्रामन् म्रियमाण\" इति देहस्योगवियोगातिरेकेणात्मनो जन्ममरणश्रवणादुत्पत्तिविनाशौ स्त इति पूर्वपक्षं कृत्वा \"न जीवो म्रियत\" इत्यादिश्रुतेः \"अभिसम्पद्यमान\" इत्यस्य जन्मविवरणरूपत्वसम्भवात् जन्ममरणयोः शरीरगतयोरात्मन्युपचरितत्वाच्च नोत्पत्तिविनाशाविति सिद्धान्तितम् तदयुक्त्तम् - पूर्वमनादित्वस्योक्त्तत्वात् नित्यत्वश्रुत्यादिना जन्मविरहस्यानन्तरमेव वक्ष्यमाणत्वात्, सिद्धे देहात्मभेदे तद्धर्मव्यपदेशस्यात्मनि माणवकेऽग्निभावस्येव उपचरितत्वसिद्धेश्च ॥ ॥ तेजोऽधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.3.2 तेजोधिकरणम्\n5. कूटस्थाद्ब्रह्मणस्स्याज्जगदखिलमिदं पुत्रपौत्रादिनीतेः  \nएतस्मात् प्राण इत्याद्यपि सुगममिहेत्यादिरूहोऽत्र मोहः ।  \nप्राणस्वान्तादिपाठक्रमत इतरसंक्षोभणेऽतिप्रसङ्गात्  \nईक्षानुस्यूतिदृष्टेः प्रथममिव परं सौति तत्तच्छरी(री)रम् ॥२२४॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.3.2 तेजोधिकरणम्\n5. अत्र सङ्गतिर्भाष्य एव सुव्यक्तमुक्ता - 'ब्रह्मव्यतिरिक्तस्य कृत्स्नस्य ब्रह्मकार्यत्वमुक्तम् । इदानीं व्यवहितकार्याणां किं केवलात् तत्तदनन्तरकारणभूताद्वस्तुन उत्पत्तिः आहोस्वित् तत्तद्रूपाद्ब्रह्मण इति चिन्त्यते' इति । तदर्थविचारस्तु - महदहङ्कारादीनां सर्वेषां तत्त्वानां किं केवलात्पूर्वपूर्वतत्त्वमात्रादुत्पत्तिः उत तत्तद्रूपाद्ब्रह्मण इति । किं 'आकाशाद्वायुः' इत्यादिश्रुतिष्वाकाशादिशब्दा आकाशादिमात्रपरा उत तत्तदवस्थब्रह्मपरा इति । किं 'तेज ऐक्षत' इत्यादिष्वभिध्यानलिङ्गं तेजःप्रभृतिशब्दानां तत्तदवस्थब्रह्मपरतामवगमयति नेति । किं तेजःप्रभृतिशब्दानां तत्तदवस्थब्रह्मपरत्वे लक्षणा स्यात् नेति । किं तेजःप्रभृतिशब्दानामपर्यवसानवृत्त्या ब्रह्माभिधाने व्युत्पत्तिविरोधादिदोषो भवति नेति । अत्र पूर्वपक्षमनूद्य निराकरोति - कूटस्थादिति । 'एतस्माज्जायते प्राणः' इत्यादिश्रुतेर्द्वयी हि गतिस्सम्भाव्यते । एतस्माद्ब्रह्मणः प्रकृत्यादिक्रमेण पृथिवीपर्यन्तं विश्वसृष्टिरित्येका, अपरा तु प्रकृत्यादिपूर्वपूर्वतत्त्वशरीराद् ब्रह्मण एव पृथिवीपर्यन्तं कृत्स्नस्य विश्वस्य सृष्टिरिति । अत्र पूर्वपक्षवादी मन्यते - पुत्रपौत्रादिनीत्या कूटस्थाद्ब्रह्मण एव परम्परया विश्वसृष्टिः 'एतस्मात्प्राणः' इत्यस्मिन्वाक्ये कल्पयितव्या । अस्मिन्वाक्ये 'खं वायुर्ज्योतिरापः पृथिवी विश्वस्य धारिणी' इति पाठक्रमात्क्रम एव प्रतिपाद्यत इति प्रतीयते । 'आकाशाद्वायुः' इति श्रौतक्रमस्यात्रापि दृष्टत्वेन श्रुत्यन्तरसंवादात् तत्सहपाठसामर्थ्यात् 'एतस्माज्जायते प्राणो मनस्सर्वेन्द्रियाणि च' इत्यत्रापि प्रतीयमानः पाठक्रमो विवक्ष्यते, तेन न ब्रह्मणः साक्षात् विश्वसृष्टिरिति । ननु 'एतस्माज्जायते प्राणः', 'तस्मादेतद्ब्रह्म नामरूपमन्नञ्च जायते' 'तत्तेजोऽसृजत' इत्यादिकं त्वत्पक्षे न घटत इत्याशङ्क्य पूर्वपक्षी परिहरति - एतस्मादिति । अयमर्थः - 'एतस्मात्' इत्यादिभिश्शब्दैर्हेतुत्वमात्रमुच्यते । तत्तु हेतुत्वं व्यवहिताव्यवहितपक्षयोस्साधारणमित्यस्मत्पक्षेऽपि सुगममेवेति । निराकरोति - इहेत्यादिरूहोऽत्र मोह - इति । अयमर्थः - व्यवहिताव्यवहितयोरव्यवहिते सम्प्रत्यय इति हि न्यायविदां निर्णयः । तेन ब्रह्मण एवाव्यवहितकारणत्वे सम्भवति व्यवहितकल्पना न लघीयसी । किंञ्च 'एतस्माज्जायते' इत्यत्रैतस्मादिति पदस्यानुषङ्गेण वाक्यार्थयोजनायां संभावितायां 'एतस्माज्जायते प्राणः प्राणान्मनो मनस इन्द्रियाणीन्द्रियेभ्यः खम्' इत्यादिकया वचनव्यक्त्या पूर्वपूर्वानुषङ्गविपरिणामाभ्यामर्थोपवर्णनमन्याय्यमेव । अपिच एतस्माद्ब्रह्मण इत्यत्र ब्रह्मण एव कारणभूतात्प्राणस्य साक्षादुत्पत्तिरुच्यते, मनःप्रभृतीनां परम्परयोत्पत्तिरिति वैरूप्यम् । अवैरूप्ये सम्भवति वैरूप्येण निर्वाहोऽपि जघन्य एव । किञ्च 'पृथिव्यप्सु प्रलीयते' इत्यादिना सुबालोपनिषादादौ बहुस्मृतीतिहासपुराणाद्युपबृंहितं क्रमान्तरं प्रतीयते । तेन एतस्माज्जायते प्राणो मनस्सर्वेन्द्रियाणि च इत्यादिक्रमकॢप्तिर्बाध्यत एव । नहि क्वचिदपि स्मृतीतिहासपुराणादिषु प्राणान्मनस्सृष्टिर्मनस इन्द्रियसृष्टिरिन्द्रियेभ्य आकाशसृष्टिरित्यस्ति । अत्राप्यन्यथासिद्धिमाशङ्क्य परिहरति - प्राणेत्यादिनाऽतिप्रसङ्गादित्यन्तेन । अयमर्थः - अयं खलु भवतोऽभिप्रायः 'खं वायुः' इत्यत्र श्रुत्यन्तरसिद्धक्रम एव प्रतीयते; तत्सहपाठलिङ्गात् 'मनस्सर्वेन्द्रियाणि' इत्यत्रापि पाठक्रम एवानुसर्तव्यः, तेन सुबालोपनिषदादिप्रसिद्धं क्रमान्तरमेव बाध्यत इति, तदिदमसारम् - सम्प्रतिपन्नबहुवाक्यानुसारेणासम्प्रतिपन्नैकवाक्यार्थोपवर्णनं हि न्याय्यम् । न पुनर्वैपरीत्येन परिकल्पनम् । न्यायविरुद्धार्थपरिकल्पने सर्वशास्त्रव्याकोपात् । तेनात्र क्रमो न विवक्ष्यते । अपितु पूर्वपूर्वतत्त्वविशिष्टाद्ब्रह्मण एव विश्वोत्पत्तिरिति । इममर्थं श्रुतिरेवोपबृंहयतीति हेत्वन्तरमप्याह - ईक्षेति । 'तदैक्षत' 'तत्तेज ऐक्षत' 'ता आप ऐक्षन्त' इत्यादिषु कारणभूते ब्रह्मणीक्षणमेवानुस्यूतं दृश्यते । तच्च तत्तत्तत्वविशिष्टाद्ब्रह्मण एव विश्वोत्पत्तौ युज्यत इतीक्षत्यधिकरणादौ सर्वत्रापि शास्त्रे समर्थितम् । उक्तमर्थं निगमयति - प्रथममिति । यथा प्रकृतिशरीरं ब्रह्म महत्तत्त्वं सृजति, तथा महच्छरीरं ब्रह्माहङ्कारं सृजति, इत्यादिक्रमेण पृथिवीपर्यन्तं योजनीयमिति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.3.2 तेजोधिकरणम्\nब्रह्मव्यतिरिक्तं सर्वं ब्रह्मकार्यमिति निर्णीतम्। इहेदं चिन्त्यते किं तेजः प्रभूतीनां पूर्वपूर्वस्माद्वाय्वादेरुत्पत्तिः, तेषां ब्रह्मकार्यत्वं तु परम्परया, उत पूर्वपूर्वशरीरकात्परमात्मनस्तेषामुत्पत्तिरिति। तत्र पूर्वःपक्षः। पूर्वपूर्वस्मादेवोत्पत्तिः। 'वायोरग्निः, अग्नेरापः, अद्भ्यःपृथिवी'ति श्रुतिराह। ननु 'तदैक्षत बहुस्यां प्रजायेयेति तत्तेजोऽसृजत तत्तेज ऐक्षत तदपोऽसृजत ता आप ऐक्षन्त ता अन्नमसृजन्ते'ति ईक्षापूर्वकं तेजः प्रभृतीनां स्रष्टृत्वं श्रूयते। नचेक्षणमचेतनानां सम्भवति। अत ईक्षणलिंगात् तेज आदिशब्दाः तत्तच्छरीरकपरमात्मपरा इति तेजश्शरीरात् परमात्मनोऽपां अच्छरीरकात् ततः पृथिव्याश्चोत्पत्तिर्वक्तुं युक्ता। न च 'ता अन्नमसृजन्ते'ति अन्नशब्देन कथं पृथिव्यभिधीयत इति वाच्यम्। महाभूतसृष्ट्यधिकारात्। 'यदग्नेरोहितं रूपं तेजसस्तद्रूपं यच्छुक्लं\" तदपां यत्कृष्णं तदन्नस्ये'ति त्रिवृत्कृतमहाभूतरूपोक्तिप्रकरणे अन्नस्य रूपोक्तेः, समानप्रकरणे 'अद्भ्यः पृथिवी'ति पृथिवीवाचकशब्दान्तरश्रवणाच्च। अतस्तेजआदिशब्दास्तत्तच्छरीरकपरमात्मपरा वाच्याः। अन्तर्याम्यधिकरणे सर्वेषां परमात्मशरीरत्वस्य उक्तत्वादितिचेत् मैवं- तथासति तेज आदिशब्दानां तत्तच्छरीरके परमात्मनि लक्षणया श्रुतहानिप्रसङ्गात्। न चेक्षणलिगेन श्रुतिबाधनं युक्तम्। किन्तु श्रुत्यनुसारात् ईक्षणमेव गौणं वक्तुं युक्तम्। 'एतस्माज्जायते प्राणो मनस्सर्वेन्द्रियाणि च। खं वायुर्ज्योतिरापः पृथिवी विश्वस्य धारिणी'त्याथर्वणमंत्रोऽपि पुत्रपौत्रप्रपौत्रादिरीत्या साक्षात्परम्परासाधारण्येन ब्रह्मकार्यत्वपरतयोपपद्यते। एवं प्राप्ते सिद्धान्तः- तत्तच्छरीरकात्परमात्मनो जगदुत्पद्यते। ईक्षणलिंगात्। न च श्रुतिबाधः। चराचरप्रपञ्चवाचिनां सर्वेषां शब्दानां तत्तच्छरीरके परमात्मनि मुख्यत्वात्। लोके 'ब्राह्मणोऽधीते, ब्राह्मणो विद्वा' नित्यादिप्रयोगेषु, वेदे 'ब्राह्मणमुपनयीत, ब्राह्मणो यजेते'त्यादिप्रयोगेषु च शरीरवाचिशब्दानां शरीरिपर्यन्तत्वस्य व्युत्पत्तिसिद्धत्वात्। सर्वस्य चराचरस्य परमात्मशरीरताया अन्तर्यामिब्राह्मणेन, 'अनेन जीवेनात्मनाऽनुप्रविश्य नामरूपे व्याकरवाणी'ति तेजआद्यनुप्रवेशपूर्वकनामरूपव्याकरणश्रुत्याचावगमात्। न च सर्वशरीरत्वश्रवणमौपचारिकं, तेजआदिसृष्ट्यनन्तरं नामरूपवयाकरणार्थमेवानुप्रवेशश्रवणात् 'तत्सृष्ट्वा तदेवानुप्राविशदि'ति श्रुत्यन्तराच्चेति वाच्यं। सर्वगतस्येश्वरस्य क्वचिदसतः पश्चात्प्रवेशासंभवेन प्रवेशश्रुतीनां नियंतृतया सार्वदिकसत्तप्रितापादनपरत्वात्। तस्मात्तेजः पृभृतिशब्दानां परमात्मनि मुख्यत्वात् 'तत्तेज ऐक्षते' त्यादिभिः परमात्मन एव सर्वस्मिन् प्रपंचे साक्षात्स्रष्टृत्वमवसीयते। 'एतस्माज्जायत'इत्याद्याथर्वणमंत्रेणापि तथाऽवसीयते। अयं हि मंत्रोऽव्यक्तमहदहंकारादिकार्येषूत्तरोत्तरः पूर्वपूर्व स्मादुत्पद्यत इति पुत्र पौत्रन्यायानुसारिणः क्रमाद्वैपरीत्येन सर्वं परमात्मन एवोत्पद्यत इति सर्वस्य परमात्मानन्तर्यरूपो यः क्रमः तत्रैव स्वारसिकः। स च तत्तच्छरीरकात् ब्रह्मणस्साक्षाज्जगत्सृष्टेरेवोपपद्यते 'एतस्माज्जायत' इत्यत्र साक्षात्त्वस्य मुख्यत्वेनौत्सर्गिकत्वात्। नन्वयं मंत्रः प्राणस्य भूतानां च मध्ये चक्षुरादीनि मनश्चोत्पद्यन्त इत्येवंरूपक्रमतात्पर्यकः। खादिपृथिव्यन्तानां क्रमाम्नानलिंगात्। न तु सर्वस्य प्राणादेः परमात्मन उत्पत्तिपर इति चेत्-न। इन्द्रियमनःखादीनामपि 'एतस्माज्जायत' इति साक्षात् परमात्मसृष्टतयोपात्तप्राणाविशेषात्। न हि प्राण एव साक्षाज्जायते अन्ये पौत्रादिन्यायेन परंपरया ब्रह्मणो जायन्त इति विशेषश्रवणमस्ति। नत्वयं मंत्रः क्रमपरः। क्रमस्तु खादिषु श्रुत्यंतरसिद्धोनूद्यते। अन्यत्र श्रुत्यंतरविरुद्धो न गृह्यते। सुबालोपनिषदि स्पष्टं क्रंमाम्नानात्। तस्मात् सर्वं जगत् साक्षात् परमात्मन एवोत्पद्यत इति सिद्धं॥ संग्रहकारिकाः॥ तेजोजलपृथिवीनां मारुततेजोजलेभ्य उत्पत्तिः। श्रुत्यनुरोधात् ब्रह्म तु मूलं कूटस्थपुरुषइव॥ 'तत्तेजऐक्षते'त्याद्याम्नायोक्तादभिध्यानात्। साक्षादेव निदानं तेषां तत्तच्छरीरकं ब्रह्म॥ एवं स 'त्येतस्माज्जायत' इत्यादिवचनमुपपन्नं। तद्ध्यविशेषादेषां ब्रह्मानंतर्यमेव बोधयति॥ तेजः प्रमुखाश्शब्दा लोकेऽन्यत्र प्रसिद्धिमंतोपि। व्याकरणश्रुत्यादेर्गम्यंते ब्रह्मपर्यंताः॥ इति तेजोधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.3.2 तेजोधिकरणम्\n'वायोरग्निः, अग्नेरापः, अद्भ्यः पृथिवी' त्यादौ वायुरूपाद्ब्रह्मणः अग्निरुत्पद्यते उत केवलवायोरंवेति विशये अतः केवलवायोरेवेति विशये अतः केवलवायोरेव तेज उत्पद्यते। 'वायोरग्नि'रिति श्रुतिराह।।।।आपः।। आपस्तेजस एवोत्पद्यन्ते। 'अग्नेराप' इति श्रुतिराह--।।पृथिवी।। पृथिव्यद्भ्य एवोत्पद्यते। 'अद्भ्यः पृथिवी, ताअन्नमसृजंते'ति श्रुतिराह।।ननु कथमन्नशब्देन पृथिव्यभिधीयते तत्राह-- ।।अधिकाररूपशब्दांतरेभ्यः।। महाभूतसृष्ठ्यधिकारात् पृथिव्येवान्नकारणभूतान्नशब्दोनोपचारादुच्यते। तथा 'यदग्नेरोहितं रूपं तेजसस्तद्रूपं\" यच्छुक्लं तदपां यत्कृष्णं तदन्नस्ये'ति कृष्णरूपस्यान्नसंबन्धितया कीर्तनान्नमुख्यमन्नशब्देनोच्यते। अपि तु पृथिव्येव। तैत्तरीयेक-- 'अद्भ्यः पृथिवी'ति पृथिवीचाकविस्पष्टवाचकाकारश्रवणाच्चान्नशब्देन पृथिव्येवोच्यते। ततश्च केवलेवाय्वादेरेवाग्न्युत्पत्तिः। न तु तच्छरीरकब्रह्मण इति पूर्वपक्षे प्राप्त उच्यते--।।तदभिध्यानादेव तु तल्लिङ्गात्सः।। तुशब्दः पक्षव्यावर्तकः। वाय्वग्न्यादिशब्दैस्सपरमात्मैवाभिधीयते। 'तत्तेज ऐक्षत ता आप ऐक्षन्ते'ति तत्तकार्यसृष्टिसंकल्परूपाभिध्यानलक्षणात् परमात्मलिङ्गादचेतने तेज आदौ ईक्षणासंभवात्।।।।विपर्ययेण तु क्रमोऽत्र उपपद्यते च।। चशब्दोऽवधारणार्थः। 'एतस्माज्जायते प्राणो मनस्सर्वेन्द्रियाणिच खं वायुर्ज्योतिरापः पृथिवी विश्वस्य धारिणी'त्येवं सर्वेषां भूतानां परब्रह्मानन्तर्यरूपो 'वायोरग्निः, अग्नेराप इत्युपक्रमविवर्येण श्रूयमाणो यः क्रमस्सवाय्वादिशरीरकपरमात्मोपादानकत्व एवोपपद्यते। नतु केवलवाय्वाद्युपादानकत्व इति।।।।अंतरा विज्ञानमनसी क्रमेण तल्लिंगादिति चेन्नाविशेषात्।। विज्ञानसाधनत्वादिन्द्रियाणि विज्ञानमित्युच्यते। ननु 'एतस्माज्जायत' इति वाक्यं प्राणादीनां सर्वेषां\" नाव्यवहितब्रह्मोपादानकत्वं प्रतिपादयति, किन्तु प्राणोत्पत्त्यनन्तरं मनसश्च सर्वेन्द्रियाणाञ्चोत्पत्तिः, तत आकाशादिभूतानामुत्पत्तिरिति इन्द्रियाणां मनसश्च प्राणभूतांतरालसृष्टत्व प्रतिपादनार्थं प्रवृत्तं, भूतसृष्टिक्रमप्रत्यभिज्ञानरूपाल्लिङ्गादिति चेन्न। अविशेषात्। अविशेषेण प्राणादीनां सर्वेषां\" ब्रह्मानन्तर्यरूपक्रमप्रतीतेस्तत्परित्यागकारणाभावात्।।ननु वाय्वादि शरीरकब्रह्मणोऽग्न्याद्युतपत्तौ वाय्वादिशब्दानां तच्छरीरकब्रह्मणि लक्षणा स्यादित्यत्राह-- ।।चराचरव्यपाश्रयस्तु स्यात्तद्व्यपदेशो भाक्तस्तद्भावभावित्वात्।। तुशब्दश्शंकानिवृत्यर्थः। चराचरव्यपाश्रयो देवमनुष्यादिवृक्षादि व्यपदेशो भाक्तः। वाच्यैकदेशे भज्यत इत्यर्थः।। सर्वेषां चराचरशब्दानां विशिष्टंब्रह्मैवार्थः। विशेषणमात्रप्रयोगस्त्वमुख्यः। ततश्च वाय्वादिशरीरक ब्रह्माभिधानं मुख्यमेव। यद्वा अभाक्त इति छेदः। वाय्वादिशब्दैः ब्रह्मव्यपदेशः\" अभाक्तः मुख्य इति यावत्। शरीरवाचिशब्दानां शरीरिपर्यन्तत्वादिति।। ।।इति तेजोऽधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.3.2 तेजोधिकरणम्\nसृष्ट्यनन्तरानुप्रवेशकृतमौपचारिकमिति । कादाचित्कानुप्रवेशनियमनमात्रेण शरीरत्वोक्त्तिः, नतु यावत् सत्तं धार्य्यत्वादिकमभिप्रेत्य येन तन्मूख्यं स्यादिति भावः ॥10॥ननु \"तेजोऽतस्तथा ह्याह' इति न्यायसाम्ये अप्सु पृथक् सूत्रकरणं किमर्थमिति चेत् न, तथा ह्याहेत्यंशस्य साम्येऽपि तेजसि विषये \"तदैक्षत\" तत्तेजोऽसृजत इत्यस्य परम्परयाऽप्युपपत्तिरिति परिहर्तव्यम् । अप्सु ततेज षक्षत\" तदापोऽसृजत\" इति प्रथमश्रुततजश्शब्दानुसारात्, \"तस्माद्यत्र क्कचन शोचति स्वदेते हि पुरुषः तेजस एव तद्ध्यापोऽजायन्त\" इति वाक्यशेषश्रवणाच्च ईक्षणं गौणमिति वा \"अभिमानिव्यपदेशस्तु विशेषानुगतिभ्या' मिति न्यायेन वा निवोदव्यमिति पूर्वपक्षिणो निर्वाहभेदप्रकारसत्वात् पृथक् सूत्रकरणसार्थक्यात्, न च पृथिव्याः पृथक् सूत्रं व्यर्थमिति वाच्यम् । अत्र पृथिवीशब्दयोः विरोधपरिहारार्थतया तदापि पृथक् सूत्रणमिति गन्तव्यम् ॥11॥not availablenot availableतच्छरीरकत्वं श्रौतमित्याहेति - तच्छरीरकस्य कारणत्वं श्रौतमित्याशय इत्यर्थः, \"यः पृथिवीमन्तरो यमयति\" इति तदधिष्ठितवस्तुन एव कार्यकरत्वश्रवणादिति द्रष्टव्यम् । तेषामपीक्षणपूर्वकसृष्टिसिद्धय इति - अत्र केचित् पूर्वग्रन्थे ईक्षापूर्वकसृष्टयुपपाद्यतयोक्त्तस्य तच्छरीरकत्वस्य ईक्षापूर्वकसृष्टिसिध्द्यर्थत्वकथनमयुक्त्तम्, ततश्च महदादीनामपि परमात्मशरीरत्वप्रतिपादकवचनं दर्शयति, सुबालोपनिषदि चेति - इत्येवावतरणिका देयेति च मन्यन्ते ॥14॥आनन्तर्यरूपक्रमप्रतीतेरिति - यद्यपि पौर्वापर्य एव क्रमः, नतु अव्यवधानलक्षणमानन्तर्य्यम्, तथापि आनन्तर्य्यरूपाव्यवधानविशिष्टपौर्वापर्य्यलक्षणक्रमप्रतीतेरित्यर्थे बाधकाभावात्, न च क्रियाद्वारकमेव पौर्वापर्य्यं वक्त्तव्यमिति वाच्यम्, तथा सति \"त्तस्माज्जायत्' इत्यस्य सृष्टयुन्मुखादित्यर्थः प्रतीयते, ततश्च, सृष्टयौन्मुख्यस्य प्राणाद्युत्पत्तेश्च क्रमिकत्वद्वारा तदाश्रययोः कार्यकरणयोरपि इत्यदोषात् । इत्यन्वयाभिप्रायेणेति । नतु \"एतस्माज्जायते प्राणः ततो मनः सर्वेन्द्रियाणि' इत्यन्वय इति भावः ॥15॥not availableभाष्ये - भङ्कत्वा व्यपदिश्यत इति, अस्मिन् पक्षे \"भञ्जोऽवमर्दने' इति धातोःक्त्तिनि सति भक्त्तिः भङ्गः भकत्या प्रयुक्त्त इति भावः । पुर्वसाध्येनानन्दमयादिति, \"पृथिवी' इति सूत्रे पृथिव्यत्पत्तेरेव साध्यत्वात् तत्र च अधिकाररूपशब्दान्तराणामत्र शब्दवाच्यपृथिवीत्वहेतुत्वेऽपि पृथिव्युत्पत्तावहेतुत्वादिति भावः । अभिमानिचेतनानुप्रवेशनिबन्धनत्वस्य चोक्त्तत्वादिति - ततश्च स्वतश्चैतन्यं नास्तीति भावः । ननु वाचस्पतिना तेज आद्यधिष्ठानदेवतानां परमेश्वराधिष्ठितानामेव भूतसगर्े प्रवृत्तिः, उत तदनधिष्ठितानामिति विचारप्रवृत्तिरिति चेन्न, तस्य तद्भाष्यविरुद्धत्वात् \"परात्तु तच्छ्रुते'रित्यादिना कृतकरत्वाच्च तदनादृत्य यथाश्रुतभाष्य एवदूषणमुक्त्तमिति द्रष्यव्यम् । एकशब्देन विवक्षितत्वे कारणाभावादिति - न च प्राणशब्देन बुद्धिरुच्यते, बुद्धिर्नाम निश्चयहेतुभूतान्तःकरणावस्था संशयहेतुभूतान्तःकरणावस्थं मन इति तयोर्भेदः,तत्र ज्ञायते अनेनेति व्युत्पत्त्या सौत्रविज्ञानशबब्देन प्राणशब्दितबुद्धेरिन्द्रियाणाञ्च ग्रहणम्, मनश्शब्देन मनसो ग्रहणञ्चच सम्भवतीति वाच्यम्, एतादृकल्पनायां प्रमाणाभावादिति भावः । जीवस्य परस्मादात्मन उत्पत्तिः, वियदादीनामस्ति नास्तिं वेत्युत्तरसूत्रेण वक्ष्यति, देहाश्रयौ तावत् जीवस्य स्थलौ उत्पत्तिप्रळयौ न स्त इत्यनेन सूत्रेणावाचदिति परभाष्योक्त्तमाह - अत्र देहाश्रयाविति । शरीरजन्मविनाशयोः जीवगतत्वशङ्कायाअनुदयादिति - ननु देवदत्तादिनामधेयं तावत् जीवस्य, न शरीरस्य, तन्नाम्ने शरीराय श्राद्धकरणानुपपत्तेः; तस्मात् मृतो जातो देवदत्त इति व्यपदेशस्य मुख्यत्त्वं मन्वानस्य पूर्वपक्ष इति वाचस्पत्ये स्पष्टमेव जीवभेदं सिद्ॅधवत्कृत्य देहभिन्नजीवस्य देहोत्पत्तिविनाशानुयाय्युत्पत्तिविनाशवत्वं पूर्वपक्षीकृत्य सिद्धान्तित इत्याभिधानात्, शाङ्करभेष्येऽपि शरीरानुयायिविनाशिनि जीवे - इति, तद्भेदसिद्धवत्कारणेवै देहे उत्पद्यमाने जीवोऽप्युपपद्यते, नश्यति तस्मिन् स्वयमपि नश्यतीति पूर्वपक्षप्रतीतेः तस्यैवार्थस्य देदाश्रयौ तावज्जीवस्य स्थूलोत्पत्तिप्रलयोै न स्त इति भाष्येऽनुवाद्यमानत्वात्, देदाश्रयावित्यस्यापि देहोत्पत्तिविनाशवित्येवार्थप्रतीते कथमयं प्रपञ्च इति चेत्, सत्यम्, देहानुविविधायिविनाशित्वे जीवस्वरूपस्याभ्यमाने \"नात्मा श्रुते'रित्वनेन पौनरुकत्यात् देहोश्रया उत्पत्तिविनाशावित्यस्य यथाश्रुत एवार्थः स्वीकर्तव्यः, गत्यन्तरामावादित्यभिपेत्यैवमुक्त्तमितं द्रष्टव्यम् । अन्ये त्वित्यादि - प्रलयावस्थापुरुषस्य चेति । प्रलयावस्थस्य भोक्त्रंशस्य चेत्यर्थः । अस्य पाठक्रमस्येति - त्वदभिमतस्य सूत्रपाठक्रमस्य कुत्रापि अप्रसिद्धत्वादित्यर्थः । सर्वेषामुत्पत्तिं च पूवर्पक्षीकृत्येति - सर्वेषामुत्पत्तिर्वा स्यात्, सर्वेषामनुत्पत्तिर्ता स्यादिति पूर्वपक्षीकृत्येत्यर्थः, । मनस्याकाशमेव चेति प्रयोगाच्चेति - एतस्माज्जायत इति श्रुतौ यदि मनश्शब्दो मनः परः तदाऽऽकाशस्य इन्द्रियेषु इन्द्रियाणाञ्च मनसि मनसश्च प्राणशब्दितमहत्तत्त्वे च लयः कीर्त्यत इति भावः । आकाशादिषु क्रमविवक्षादर्शनादिति - \"खं वायुर्ज्यातिराप\" इत्युत्तरवाक्ये क्रमविवक्षादर्शनादिति भावः । पदार्थनिर्देशमात्रञ्च अत्र वागादिक्रमविवक्षाप्रतीतेरभावादिति भावः । अहङ्काराज्जातानीत्यर्थ इति - अहङ्कारात स्वादीनि साक्षाज्जातानि, इन्द्रियाणि तु स्वादिद्वारा जातादीत्यर्थ इति भावः। अतो विरोध इति - \"इन्द्रियेभ्यः परा ह्यर्थाः' इति श्रुत्यनुसारेण \"सर्वेन्द्रियाणि च स्वं वायुर्ज्योतिराप\" इत्यत्र विरोधस्य परिहृतत्वात्, मनश्शब्दिताहङ्कारस्य महतश्च मध्ये \"मनसस्तु परा बुद्धिः, बुद्धिं तु सारथिं विद्धि, विज्ञानसारथिर्यस्तु' इति बुद्धिविज्ञानाब्दितं तत्त्वान्तरं प्रतीयत इति विरोध इत्यर्थः । मनश्शब्दः वाच्येति - \"मनसस्तु परा बुद्धिः' इति श्रुतपरापरभावो यथा कथञ्चिन्निर्वोढव्य इति भावः । नभः प्रकृतयस्स्युरिति चेदिति - ततश्च अष्टौ प्रकृतयः षोडश विकाराः' इति श्रुतिविरोध इति भावः' । इन्द्रियमेव मन इति - अन्तरिन्द्रियमेव मनः नाहङ्कार इत्यर्थः । न चैवं \" इन्द्रियेभ्यः परा ह्यर्थाः' इति इन्द्रियापेक्षया परत्वेन प्रतिपादितादथात् इन्द्रियविशेषस्य मनसः कथं परत्वमिति शङ्कयम् आकारान्तरेण परापत्वयोरूपपत्तेरिति भावः, । औचित्यभङ्गप्रसङ्गादिति - आत्मशब्दस्यैव महत्त्वेन विशेषणस्योचितत्वादिति भावः । अर्थविरोधत्वादिति- प्रकृतिमहदहङ्काररूपार्थप्रतिपादकत्वात् अस्य सन्दर्भस्य वशीकार्यप्रकरणबाधो युक्त्त इति चेदित्यर्थः । प्राचीनाधिकरणेति - आनुमानकाधिकरण इत्यर्थः ॥ ॥ इति तेजोधिकरणं सामाप्तम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.3.2 तेजोधिकरणम्\nமஹத் முதலியவற்றிற்கும் ப்ரக்ருத்யாதிகளைச் சரீரமாகக் கொண்ட ப்ரஹ்மத்திலிருந்து உத்பத்தியை இவ்வதிகரணத்தில் சாதிக்கிறார் என்று ஸங்கதி. நான்கு ஸூத்ரங்கள் பூர்வ பக்ஷம், ப்ரஹ்மத்தால் அனுப்ரவேசிக்கப் பட்ட மஹான் அஹங்காரம் முதலிய கார்யங்கள் தனிப்ரக்ருதி முதலிய வற்றிலிருந்து உண்டாகின்றனவா? அல்லது ப்ரக்ருதியை சரீரமாகக் கொண்ட பரமாத்மாவிடத்திலிருந்து உண்டாகின்றனவா, இவ்வாறு  “ஆகாசாத்வாயு:” என்றவிடத்தில் வெறும் ஆகாசத்திலிருந்து வாயு -தோன்றுகிறதா? அல்லது ஆகாசத்தைச் சரீரமாகக்கொண்ட பரமாத்மாவிடம் இருந்து தோன்றுகிறதா என்று சம்சயம். கேவலம் ப்ரக்ருதி முதலியவற்றிலிருந்து கார்யங்கள் தோன்றுகின்றன என்று பூர்வபக்ஷம். ஆகாசாத்வாயு:- வாயோரக்னி: என்று கேவலம் ஆகாசாதிகளே காரணங்களென்று சொல்கையால் என்னும் பக்ஷத்தை உபந்யஸிக்கிறார். \n“தேஜோSதஸ்ததாஹ்யாஹ” அத: = கேவலவாயுவிலிருந்து தேஜ: = தேஜஸ் உண்டாகிறது. த்தாஹ்யாஹ ச்ருதி அப்படித்தானே கூறுகிறது (1)\nஅதஸ் ததாஹ்யாஹா என்று கூட்டிக்கொள்ளவேண்டும். அத: இந்த கேவலம் தேஜஸ்ஸிலிருந்தே ஆப: ஜலம் உண்டாகிறது. ததாஹ்யாஹ ச்ருதி அப்படித்தானே கூறுகிறது. (2)\nஇவ்வாறே ப்ருதிவியும் கேவலம் அப்புக்களிலிருந்தே (ஜலத்திலிருந்தே) உண்டாகிறது என்று ச்ருதி கூறுகிறது. தா அன்னம் அஸ்ருஜந்த என்னு மிடத்திலே அன்னசப்தத்தாலே எப்படி ப்ருதிவீ கூறப்படுகிறதென்றால்- (3)\nதா அன்ன மஸ்ருஜந்த' என்னுமிடத்தில் அன்னமென்று ப்ருதிவீ கூறப்படுகிறது. ஏனெனில், அதிகாரத்தால் - மஹாபூதங்களில் ஸ்ருஷ்டி - ப்ரகரணமாகையால் 2. ரூபாத்யத் க்ருஷ்ணம் ததந்நஸ்ய என்று மேல் வாக்யத்தாலே ப்ருதிவியின் க்ருஷ்ண ரூபத்தை அன்னத்துக்குச் சொல்வ தாலும்; சப்தாந்தராச்ச - இந்த சாந்தோக்யத்திற்கு ஸமானப்ரகரணமான தைத்திரியத்திலே அத்ப்ய: ப்ருதிவீ, ஜலத்திலிருந்து ப்ருதிவீ உண்டாகிறது. என்று கூறும் வேறு சப்தத்தாலும் அன்னம் என்பது ப்ருதிவீயாகும். இந்த பூர்வ பக்ஷத்தை நிரஸனம் செய்கிறார். (4)\nது சப்தம் பூர்வபக்ஷத்தை விலக்குவது. கேவலம் மஹத் அஹங்கார ஆகாச வாயு தேஜஸ் முதலியவை தம் கார்யங்களையுண்டாக்குபவையன்று ஆனால் ஸஏவ -மஹத் ஆதிகளைச் சரீரமாகக்கொண்ட பரமாத்மாவே அஹங்காராதிகளில் காரணம் - தல்லிஙகாத் - ததபி - த்யானாத் - பரமாத்மாவே அஹங்காராதிகளின் காரணமென்பதற்கு லிங்கமான பரமாத்மாவின் அபித்யான ரூபமான சங்கல்பத்தால்-ததைக்ஷத பஹுஸ்யாம் ப்ரஜாயே- யேதி, தத் தேஜோன்ஸ்ருஜத தத்தேஜஐக்ஷத-தா ஆப ஐக்ஷந்த - பலவாக ஆவோம் உத்பத்தி செய்வோம். இது முதலிய இடங்களிலே பஹுவான ஸங்கல்ப ரூபமான அபித்யானம் பரமாத்மலிங்கமென்று அல்லவா சொல்லப் படுகிறது. இங்கு தேஜஸ் முதலிய சொற்கள் தேஜஸ் முதலியவற்றைச் சரீரமாகக்கொண்ட பரப்ரஹ்ம பரங்களென்று நாமரூபவ்யாகரணச்ருதியாலே சித்தித்தது - கேவலமான அசேதனங்களுக்கு இத்தகைய ஸங்கல்பம் கூடா தென்று கருத்து.(5)\n'து' என்பது ஏவகாரப் பொருளது. விபாயயேண க்ரமமும் இதனா லேயே பொருந்துகிறது. ஆகாசாத் வாயு: முதலியவற்றில் பரம்பரையாகக் கூறப்பட்ட ஸ்ருஷ்டிக்ரமத்தைவிட ஏதஸ்மாஜ் ஜாயதே ப்ராண: மனஸ் ஸர்வேந்த்ரியாணிச - முதலிய இடங்களில் - சொன்ன ப்ரஹ்மத்திலிருந்தே எல்லாமுண்டாகிறது - என்கிற விபரீதக்ரமமும் அத ஏவ உபபத்யதே= அதையதைச் சரீரமாகக்கொண்ட பரமாத்மாவின் ஸங்கல்பத்தாலே ஸ்ருஷ்டி யென்று சொன்னால்தான் பொருந்தும். (6)\nவிஜ்ஞான காரணங்களான இந்த்ரியங்கள் மனம் என்பவை ஏதஸ் மாஜ்ஜாயதேப்ராணோமன: ஸர்வேந்த்ரியாணிச -கம் வாயுர் ஜ்யோதிராப: ப்ருதிவீ முதலிய ச்ருதிகளிலே ஏதஸ்மாத் என்பது ப்ரஹ்மபரம் அன்று. தன்மாத்ரத்தைக் குறிப்பது. ஆகவே ஆகாசத்திற்கும் தன்மாத்திரம் ஐந்திற்கும் நடுவிலே இந்த்ரியங்களும்-மனஸ்ஸும் ப்ராணனும் க்ரமப்படி உண்டாகின்றன என்று இந்த க்ரமஸ்ருஷ்டி விவக்ஷிக்கப்பட்டது. தவலிஙகாத்-ப்ருதிவ்யப்ஸு ப்ரலீயதே என்று தொடங்கி வாயு: ஆகாசே ப்ரலீயதே -ஆகாசம் இந்த்ரியேஷ (ப்ரலீயதே ) - இந்த்ரியாணி - தந்மாத்ரேஷு தந்மாத்ராணி பூதாதௌப்ர லீயந்தே என்று கூறிய ப்ரளயக்ரமத்தை நினைவுறுத்தும் லிங்கத்தால் அவ்வாறே தோன்றுகிறது. இதிசேந்ந - என்பது தவறு. அவிசேஷாத் பூதங்களுக்கும் தன்மாத்ரங்களுக்கும் இடையில் விஜ்ஞானங்களும் மனமும் உண்டாகின்றன என்றாலும் தேஜஸ் முதலிய சொற்கள் அவற்றைச் சரீரமாகக் கொண்ட ப்ரஹ்மத்தையே குறிப்பவை என்றாற் போல இந்த்ரிய மனஸ் ப்ராண சப்தங்களும் அவ்வவற்றைச் சரீரமாகக் கொண்ட ப்ரஹ்மத்தையே குறிப்பவையாதலின், அனைத்திற்கும் ப்ரஹ்மத்தினிடமிருந்தே ஸ்ருஷ்டி என்ற பொருள் முடிவதால் ஏதஸ்மாத் ஜாயதே ப்ராண: என்பதற்கும், ஏதஸ்மாத் ஜாயதே கம் என்பதற்கும் வேறுபாடு ஏதும் இல்லாமையாலே ப்ரஹ்மத்திட மிருந்தே சாக்ஷாத்தாக ஸர்வமுமுண்டாகின்றதென்பதற்கு இவ்வாக்யம் ப்ரமாணமாம். உலகில் தேஜஸ். அக்னி முதலிய சொற்களுக்கு ப்ரஹ்மமே பொருள் என்று கூறியது முக்கியமில்லாமல் கௌணமாகிவிடுமேயென்னும் சங்கையை அடுத்தபடி நீக்குகிறார். (7)\n‘து' என்பது சங்கையை விலக்குகிறது. சராசரவ்யபாச்ரய:-ஜங்கம ஸ்தாவர வஸ்துக்களைச் சொல்கிற, தத்வ்யபதேச:- அந்த ஜங்கமஸ்தாவர வாசகமான சொற்கள் ப்ரஹ்மணி அபாக்த: -ஜகத்தின் அந்தர்யாமியான ப்ரஹ்மத்தையே முக்கியமாகக் குறிப்பன. தத்பாவ பாவித்வாத்-ப்ரஹ்மத்தின் அனுப்ரவேசத்தால் நடப்பதால் இதனால் தேஜஸ் முதலிய சப்தங்களும் ப்ரஹ்மபர்யந்தம் குறிப்பிடுவன என்பதற்கும் ப்ரஹ்மம் ஸர்வத்திற்கும் அந்தர்யாமீ என்பதே காரணமென்பதாகிறது. அனேன ஜீவேநாத்மனானு ப்ரவிச்ய நாம ரூபேவ்யாகராணி தநுப்ரவிச்ய, ஸச்ச த்யச்சாபவத் என்னும் ச்ருதிகளில் லோகத்தில் புத்ராதிகளுக்கு நாம ரூபாதி வ்யாகரணம் செய்யும் பெற்றோர்கள் போலன்றிக்கு செய்யப்படும் நாம ரூபங்கள் தன் வரையாகவேண்டும் என்று எம்பெருமான் அவற்றினுள் அந்த: ப்ரவேசம் செய்வதாலே ஸர்வ சப்தங்களும் அந்தர்யாமியான விசேஷ்யம் (ப்ரஹ்மம்) வரை போதிப்பவை - ஆகையால் ப்ரஹ்ம போதகத்வம் என்பது முக்கியமே என்று கருத்து. (8)"
                            }
                        ]
                    },
                    {
                        "verse_number": 21,
                        "original_text": "Adhikarana 2.3.3 आत्माधिकरणम्\nनात्मा श्रुतेर्नित्यत्वाच्च ताभ्यः॥2.3.18॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.3.3 आत्माधिकरणम्\nवियदादेः कृत्स्नस्य परस्माद्व्रह्मण उत्पत्तिरुक्त्ता, इदानीं जीवस्याप्युत्पत्तिरस्ति नेति संशय्यते; किं युक्त्तमस्ततिि, कुतः, एकविज्ञानेन सर्वविज्ञानप्रतिज्ञोपपत्तेः, प्राक्सष्टेरेकत्वावधारणाच्च। वियदादेरिव जीवस्याप्युत्पत्तिवादिन्यः श्रुतयश्च सन्ति- \"यतः प्रसूता जगतः प्रसूूती तोयेन जीवान् व्यससर्ज भूम्याम्\" \"प्रजापतिः प्रजा असृजत\" \"सन्मूलाः सोभ्येमाः सर्वाः प्रजा सदायतना सत्प्रतिष्ठा\" \"यतो वा इमानि भृतानि जायन्त\" इति। एवं सचेतनस्य जगत उत्पत्ति वचनाज्जीवस्याप्युत्पत्तिः प्रतीयते। न च वाच्यं ब्रह्मणो नित्यत्वात्तत्त्वमस्यादिभिश्च जीवस्य ब्रह्मत्वावगमात् जीवस्य नित्यत्वमिति \"ऐतदात्म्यमिदं सर्वं\" \"सर्वं खल्विदं ब्रह्म\" इत्येवगादिभिर्वियदादेरनि ब्रह्मत्वावगमात्तस्यापि नित्यत्वप्रसक्त्तेः। अतो जीवोऽपि वियदादिवदुत्पद्यत इत्येवं प्राप्तेऽभिधीयतेनात्मा श्रुतेरिति। नात्मोत्पद्यते; कुतः? श्रुतेः, \"न जायते म्रियते वा विपश्चित्, ज्ञाज्ञौ द्वावजा\"वित्यादिभिर्जीवस्योत्पत्तिप्रतिषेधो हि श्रुयते। आत्मनो नित्यत्वं च ताभ्यः श्रुतिभ्य एवावगम्यते \"नित्यो नित्यानां चेतनश्चेतनानामेको बहूनां यो विदधाति कामान्\" \"अजो नित्यः शाश्वतोऽयं पुराणो न हन्यते हन्यमाने शरीरे\" इत्यादिभ्यः। अतश्च नात्मोत्पद्यते, कथं तर्हि एकविज्ञानेन सर्वविज्ञानप्रतिज्ञोपपद्यते; इत्थमुपपद्यते। जीवस्यापि कार्य्यत्वात्कार्य्यकारणयोरनन्यत्वाच्च। एवं तर्हि वियदादिवदुत्पत्तिमत्त्वमङ्गीकृतं स्यात्; नेत्युच्यते। कार्य्यत्वं हि नामैकस्य द्रव्यस्यावस्थान्तरापत्तिः, तज्जीवस्याप्यस्त्येव। इयांस्तु विशेषः- वियदादेरचेतनस्य यादृशोऽन्यथाभावो न तादृशो जीवस्य, ज्ञानसङ्कोचविकासलक्षणो जीवस्यान्यथाभावः, वियदादेस्तु स्वरूपान्यथाभावलक्षणः। सेयं स्वरूपान्यथाभावलक्षणोत्पत्तिर्जीवे प्रतिषिध्यते। एतदुक्त्तं भवति- भोग्यभोक्त्तृनियन्तृन् विविक्त्तस्वभावान् प्रतिपाद्य भोग्यगतमुत्पत्त्यादिकं भोक्त्तरिप्रतिषिध्य तस्य नित्यतां च प्रतिपाद्य भोग्यगतमुत्पत्त्यादिकं भोक्त्तृगतं चापुरुषार्थाश्रयत्वं नियन्तरिप्रतिषिध्य तस्य नित्यत्वं, निरवद्यत्वं, सर्वदा सर्वज्ञत्वं, सत्यसङ्कल्पत्वं,करणाधिपाधिपत्वं, विश्वस्यपतित्वं, च प्रतिपाद्य सर्वावस्थयोश्चिदचितोस्तं प्रतिशरीरत्वं तस्य चात्मत्वं प्रतिपादितम्, अतस्सर्वदाचिदचिद्वस्तुशरीरतया तत्प्रकारं ब्रह्म; कदाचित्स्वस्माद्विभक्त्तव्यपदेशानर्हतिसूक्ष्मदशापन्नचिदचिद्वस्तुशरीरं तिष्ठति, तत्कारणावस्थं ब्रह्म; कदाचिच्च विभक्त्तनामरूपस्थूलचिदद्विस्तु शरीरं, तच्च कार्य्यावस्थं, तत्र कारणावस्थस्य कार्यावस्थापत्तावचिदंशस्य कारणावस्थायां शब्दादिविहीनस्य भोग्यत्वाय शब्दादिमत्तयां स्वरूपान्यथाभावरूपविकारो भवति, चिदंशस्य च कर्मफलविशेषभोकतृत्वाय तदनुरूपज्ञानविकासरूपविकारो भवति, उभयप्रकारविशिष्टे नियन्त्रंशे तदवस्थतदुभयविशिष्टतारूपविकारो भवति; कारणावस्थाया अवस्थान्तरापत्तिरूपो विकारः प्रकारद्वये प्रकारिणि च समानः। अत एवैकस्यावस्थान्तरापत्तिरूपविकारापेक्षया \"येनाश्रुतं श्रुत\"मित्येकविज्ञानेन सर्वविज्ञानं प्रतिज्ञाय मृदादिदृष्टान्तः \"यथा सोम्यैकेन\" इत्यादिना निदर्शितः। ईदृशज्ञानसङ्कोचविकासकरतत्तद्देहसम्बन्धवियोगाभिप्रायाः जीवस्योत्पत्तिमरणवादिन्यः \"प्रजापत्तिः प्रजा असृजत\" इत्याद्याः श्रुतयः अचिदंशवत्स्वरूपान्यथात्वाभावाभिप्राया उत्पत्तिप्रतिषेधवादिन्यो नित्यत्ववादिन्यश्च \"न जायते म्रियते\" इत्याद्याः, \"नित्यो नित्याना\"मित्याद्याश्च श्रुतयः। स्वरूपान्यथात्वज्ञानसङ्कोचविकासरूपोभयविधानिष्टविकाराभावाभिप्रायः, \"स वा एव महानज आत्माऽजरोऽमरोऽमृतो ब्रह्म\" \"नित्यो नित्याना\"मित्याद्याः परविषयाः श्रुतयः। एवं सर्वदा चिदचिद्वस्तुविशिष्टस्य ब्रह्मणः प्राक्सृष्टेरेकत्वावधारणं च नामरूपविभागाभावादुप पद्यते। \"तद्धेदं तर्ह्यव्याकृतमासीत्तन्नामरूपाभ्यां नानात्वैकत्वे वदति इति। ये त्वविद्योपाधिकं जीवत्वं वदन्ति, ये च पारमार्थिकोपाधिकृतम्, ये च सन्मात्र स्वरूपं ब्रह्म स्वयमेव भोक्त्तृभोग्यनियन्तृरूपेण त्रिधाऽवस्थितं वदन्ति, सर्वेऽप्येते अविद्याशक्त्तेरुपाधिशक्त्तेर्भोक्त्तृभोग्यनियन्तृशक्त्तीनां च प्रलयकालेऽवस्थानेऽपि तदानीमेकत्वावधारणं नाम रूपविभागाभावादेवोपादयन्ति। \"वैषम्यनैर्घृण्ये न सापेक्षत्वात् कर्माविभागादिति चेन्नानादित्वादुपपद्यते चाप्युपलभ्यते च\" इति सूत्राभ्यां जीवभेदस्य तत्कर्मप्रवाहस्य चानादित्वाभ्युपगमाच्च। इयान् विशेषः- एकस्यानाद्यविद्या ब्रह्म स्वयमेव मुह्यति, अन्यस्य पारमार्थिकानाद्युपाधिना ब्रह्म स्वयमेव बध्यते, उपादिब्रह्मव्यतिरिक्त्तवस्त्वन्तराभावात्। अपरस्य ब्रह्मैव विचित्राकारेण परिणमते, कर्मफलानि चानिष्टानि भुङ्क्त्ते; नियन्त्रशस्य भोक्त्तृत्वाभावेऽपि सर्वज्ञत्वात्स्वस्मादभिन्नं भोक्त्तारमनुसन्दधातीति स्वयमेव भुङ्क्त्ते; अस्माकं तु स्थूलसूक्ष्मावस्थचिदचिद्वस्तुशरीरं ब्रह्म कार्यकारणोमयावस्थावस्थितमपि सर्वदा निरस्तनिरिखलदोषगन्धं सत्यसङ्कल्पत्वाद्यपरिमितोदारगुणसागरमवतिष्ठते। प्रकारभूतचिदचिद्वस्तुगता अपुरुषार्थाः स्वरूपान्यथाभावाश्चेति सर्वं समञ्चसम्॥ 18॥ आत्माधिकरणं समाप्तम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.3.3 आत्माधिकरणम्\nकिमात्मोत्पद्यते, न वेति संशयः । उत्पद्यत इति पूर्वः पक्षः । एकविज्ञानेन सर्वविज्ञानप्रतिज्ञादेः, तोयेन जीवान्व्यससर्ज भूम्याम् प्रजापतिः प्रजा असृजत इत्यादि सृष्टिवचनाच्च; नित्यादिश्रुतिराकाशाद्यमृतत्ववचनवन्नेया । राद्धान्तस्तु - नात्मोत्पद्यते, अनुत्पत्तिश्रुतेः । न जायते म्रियते वा विपश्चित् इति जीवोत्पत्तिर्निषिध्यते; अजो नित्यः नित्यो नित्यानामित्यादिश्रुतिभ्यो नित्यत्वावगमात् । जीवोत्पत्तिपक्षे अकृताभ्यागमकृतविप्रणाशादिप्रसङ्गात्, वैषम्यनैर्घृण्यप्रसङ्गाच्च । जीवस्य सृष्टिवचनं भोक्तृत्वानुगुणज्ञानविकासाभिप्रायम् । प्राक् सृष्टेरेकत्वावधारणादविभागवचनं नामरूपविभागाभावाभिप्रायम् । सूत्रमपि व्याख्यातम् ॥इति आत्माधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.3.3 आत्माधिकरणम्\nनात्मा उत्पद्यते, न जायते म्रियते इति श्रुतेः, नित्यो नित्यानाम् इत्यादिश्रुतिभ्यो नित्यत्वावगतेश्च ॥१८॥ इति आत्माधिकरणम् ॥३॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.3.3 आत्माधिकरणम्\n॥ नात्मा श्रुतेर्नित्यत्वाच्च ताभ्यः ॥ अवान्तरसङ्गतिमाह - वियदादेरिति । उत्पत्तिरस्ति नेतीति - वियदादिवदुत्पत्तिरस्ति नास्तीति संशय्यत इत्यर्थः । किं जीव, उत्पद्यते, नेति, \"तोयेन जीवा\" नित्यादिश्रुतिः किमुत्पत्ति प्रतिपादयति? उत भोक्त्तृत्वानुगुणज्ञानसङ्कोचविकासमिति \"न जायते भ्रियते\" इत्यादिकं जीवोत्पत्तिवचनस्य ज्ञानसङ्कोचविकासपरतामवगयति? नेति, किमत्र नित्यत्ववचनमाकाशामृतत्ववचनवत् गौणम्? उत मुखयमिति मुख्यत्वानङ्गीकारेऽकृताभ्यागमादिकं प्रसज्यते नेति, यदा न प्रसज्यते तदा नित्यत्ववचनस्य गौणतया \"न जायते\" इत्यादेश्च जीवोत्पत्तेर्ज्ञानविकासरूपतानवगमकत्वात् \"तोयेन जीव\"नित्यादिश्रुतेश्च जीवोत्पत्तिप्रतिपादकत्वाज्जीव उत्पद्यत इति भवति, यदा तु अकृताभ्यागमादि प्रसज्यते तदा नित्यत्ववचनस्य मुख्यत्वात् \"न जायत\" इत्यादि श्रुतेश्च जीवोत्पत्तेर्ज्ञानसङ्कोचविकासरूपत्ववगमकत्वात् \"तोयेन\nजीवा\"नित्यादिश्रुतिरपि तादृगुत्पत्तिपरेति जीवो वियदादिवन्नोत्पद्यते इति सिध्यति । श्रुत्यर्थापत्तिमाह - एकविज्ञानेनेति । श्रुतिमाह - वियदादेरिति । राद्धान्तमाह - एवं प्राप्त इति । श्रुतिमाह - न जायत इति । श्रुत्यर्थापत्तिमाह - आत्मनो नित्यत्वं चेति । ताभ्यः श्रुतिभ्योऽवगम्यमानात्, नित्यत्वच्चेति सूत्रार्थः । चोदयति - कथमिति । परिहरति - इत्थमिति । पुनश्चोदयति - एवं तर्हीति । परिहरति - नेत्युच्यत इति । जीवस्य कार्य्यत्वं वियदादिवदुत्पत्त्यनङ्गीकारश्च व्याहताविति शङ्कायां चिदचितोरनुयायिकाय्यर्लक्षणमाह - कार्य्यत्वं हीति । तर्हि को विशेषः? इत्यत्राह - सयांस्त्विति । वियदादेः स्वरूपान्यथाभावलक्षणः, जीवस्य ज्ञानसङ्कोचविकासलक्षण इति विभागे किं प्रमाणम्?, जीवस्यापि स्वरूपा\nन्यथाभावलक्षणं कार्य्यत्वं किं न स्यात् ब्रह्मणोऽपि काय्यर्त्वाभ्युपगमात् स्वरूपन्यथाभावाभ्युपगमे निर्विकारत्वहानिः; धर्मान्यथाभावाभ्युपगमे ज्ञानसङ्कोचस्य कर्मनिमित्तत्वात् कर्मवश्यत्वप्रसङ्ग इत्यत्राह- एतदुक्त्तमिति । भोग्यगतमुत्पत्त्यादिकं भोक्त्तरि प्रतिषिध्यते । न तु स्वासाधारणमित्यर्थः । करणाधिपाधिपादिशब्दैः श्रुतयः स्मारिताः, घयकश्रुत्यर्थमाह - सर्वावस्थयोरिति । आकृत्यधिकरणन्याथं स्मारयति । अतः सर्वदेति - सर्वदाचिदचिद्वस्तुशरीरं चेत् । कार्य्यकारणभावभेदः कथमित्यत्राह - तत्कदाचिदिति । नामरूपविभागानर्हसूक्ष्मदशापत्ति- रूपं कारणत्वम्, तदर्हस्थूलदशापत्तिरूपं काय्यर्त्वं च तुल्यं चेत्, कथमत्र वक्ष्यमाणविधिनिषेधविषयभूतमवान्तरवैषन्यमुच्यत इत्यत्राह - तत्रेति । अचिदः स्वरूपान्यथाभावरूपपरिणामित्वे हेतुमाह - भोग्यत्वायेति । चितो ज्ञानसङ्कोचविकासरूपकार्य्यत्वे हेतुमाह - भोक्त्तृत्वायेति । परमात्पनस्तत्तदवस्थचिदचिन्नियमनरूपविकारास्पदत्वमाह - उभयेत्यादिना । कार्यत्वं ब्रह्मणः कथमित्यत्राह - कारणावस्थाया इति । विशिष्ठं कारणं चेन्मृत्पिण्डदृष्टान्तः कथं घटत इत्यत्राह - अत एवेति । यथा मृत्पिण्डादृष्टान्ते पार्थिवत्वाचेतनत्वादिकं नापेक्षितं तथा चिदचिद्विशिष्टत्वं स्वरूपान्यथाभावलक्षणविकाराभावं च ब्रह्मणि न बाधते मृत्पिण्डलोहमण्यादिदृष्टान्तः, अपि त्वनेकविशेषणविशिष्टैकद्रव्यावस्थान्तरयोगमात्र स दृष्टान्तः, रूपादिमत्त्वन्मृत्पिण्डादेरित्यर्थः उत्पत्त्यनुत्पत्त्यादिपराणां श्रुतीनां विषयविभागमाह - ईदृशेति । अनिष्टविकाराभावाभिप्राया इति - अनिष्टशब्देन \"सोऽकामयत बहु स्या\"मित्याद्युक्त्तेष्टविकारा व्यावृत्ताः । सर्वदा\nचिदचिद्विशिष्टं ब्रह्म चेदेकत्वावधारयणं कथमित्यत्राह - एव\nमिति । श्रुत्या नामरूपविभागतदभावभ्यां नानात्वैकत्ववचनादित्यर्थः । ये त्विति - सूत्रोक्त्तत्वात् परैरपि तदभ्युपगमादिति ढहेतुद्वयमुक्त्तं भवति तर्हि परेषां पक्ष एव स्वीकाय्यर् इत्यत्राह - इयानिति । नियन्त्रंशस्य न भोक्त्तृत्वमित्यत्राह - नियन्त्रंशस्येति । सर्वेऽपि परे तु- अश्रुतेरिति पदं छिन्दन्ति तदयुक्त्तं \"यथा सुदीप्तात्, तोयेन जीवा\" नित्यादिश्रुतिभूले पूर्वपक्षे प्राप्ते सति- अश्रुतेरिति हेतोरसिद्धत्वात्, क्कचिदश्रवणस्य पूर्वपक्षहेतुताया व्युदस्तत्वाच्च; श्रुतेरिति पदस्योत्तरत्रानुपङ्गदर्शनाच्च \"उत्क्रान्तिगत्यागतीना\"मित्यत्र श्रुतेरिति ह्यनुषज्यते, श्रवणादित्यध्यहारेण योजनेति चेन्न. अनुपङ्गसम्भवेऽध्याहारानुपपत्तेः । किञ्च ब्रह्मण एवाविकृतस्य जीवात्मनाऽवस्थितत्वात् ब्रह्मणश्चानुपत्तिमत्त्वातदन्यस्य जीवस्यचानुत्पत्तिरिति चानुपपन्नं \"सर्वं खल्विदं ब्रह्म, ब्रह्मैवेदं सर्वं, पुरुष एवेदं सर्व\"मिति तदेव शुक्रममृतं तद्व्रह्म तदापः स प्रजापतिरिति, ज्योतीषि विष्णु\"रित्यादिभिः पृथिव्यवादीनामपि ब्रह्मानन्यत्वेन हेतोर्व्यभिचारात्, नन्वचित्सामानाधिकरण्यं बाधार्थमिति चेत् जीवसामानाधिकरण्यमपि तथा किन्न स्यात्, तथा सति जीवस्तय रूपनिवृत्त्या शास्त्रस्य प्रयोजनपर्यवसानं न स्यादिति चेन्न, सामानाधिकरण्यस्य वस्तुगात्रोपलक्षणत्वेऽप्यहमर्थनिवृत्त्या तस्यापुरुषार्थविश्रानितर्दुष्परिहरा, अतः पृथिव्यादिव्यावर्त्तकं ब्रह्मानन्यत्वं जीवस्यासिद्धम् । ब्रह्मैवाविकृतं जीवात्मनाऽवतिष्ठते, विकृतं पृथिव्याद्यात्मनाऽवतिष्ठत इति चेन्न, जीवस्य ज्ञातृत्वात्, तचनच ज्ञातृत्वम्, विक्रियात्मकत्वमिति भवदभ्युपगमाच्च विकृतत्वाविकृतत्वरूपवैषम्याभावात् स विकारोऽपरमार्थ इति चेत्, पृथिव्यादिविकारोऽप्यपरमार्थ इति पृथिव्यादेरप्यनुत्पत्तिर्जीवोत्पत्तिर्वा स्यात् । ननु पृथिव्यादिधर्मिण एव बाध्याः- जीवत्वमात्रमिह बाध्यम्, अतः स्वरूपनित्यत्वमिति चेन्न, पृथिव्यस्तीत्यादितत्तत्पृथिव्यादिसमानाधिकरणत्वात् सन्मात्रस्य पृथिवीत्वादिधर्ममात्रस्यैवापारमार्थ्यान्न पृथिवीस्वरूपबाध इति वक्त्तुं शक्यत्वात्, अहमस्मि घटोऽस्तीति जीवस्य घटादेश्च सदव्यतिरेको ह्यविशेषण प्रतीयते । किञ्चन तावत्परिशुद्धं जीसंज्ञम्, अनभ्युपगमात्; तत्र किमन्तःकरणविशिष्टं चैतन्यं जीवः? उत तदुपलक्षितम्?, प्रथमेऽन्तःकरणस्य सृष्टिसंहारविषयत्वेन तद्विशिष्टरूपस्याप्यादिमत्तया जीवस्योत्पत्तिप्रतिषेधोऽनुपपन्नः, द्वितीये शाखाग्रसारासाभ्यां सह चन्द्रकेदारयोरिवोत्पत्तिप्रसङ्गाभावात्, ब्रह्मणो नित्यत्वस्यान्यत्र सिद्धत्वाच्चाधिकरणोत्थानं न स्यात् श्रुतिवैविध्यार्थपरिहारार्थमारम्भ इति चेत्, कथं परिहारः- उपाध्युत्पत्तिप्रलययोरात्मन्युपचर्येते इतीति चेत्, उपाधिशब्दो यदि देहपरः तदा देहोत्पत्तिप्रलययोरात्मन्युपचरितत्वं \"चराचरव्यपाश्रय\" इत्यत्रोक्त्तमिति कृतकरत्वं स्यात्; अन्तःकररपरश्चेदन्तःकरणस्याद्यन्तवत्त्वात् कर्तृत्वभोक्त्तृत्वयोरन्तःकरणधर्मत्वाभ्युपगमादन्तःकरणप्रलये ब्रह्मणोऽनुपहितत्वात्तत्र वासनासम्बन्धायोगात् पुनरकृताभ्यागमादिप्रसङ्गोदुर्वारः, अनुपहितस्वरूपे सर्ववासनासम्बन्धे भोगसङ्करश्च स्यात्, कर्तृत्वभोक्त्तृत्वाभावादुपाध्युपहितस्वरूपस्यादिमत्त्वाच्च;\nऔपाधिकभेदाभेदवादेऽप्यन्तःकरणोपहितब्रह्मण एव कर्तृतया भोक्त्तृतया जीवरूपेण स्थितत्वादुपहिताकारस्यादिमत्त्वाच्च,कर्त्तुर्भोक्त्तुरादिमत्त्वमवर्जनीयम् । उपाधीनां गत्वरतया क्षणे क्षणे बन्धमोक्षणे प्रतिसन्धानािानयमकर्मसङ्करादयश्च स्युः । अन्येषां पक्षेऽप्यश्रुतेरिति पदकल्पनं पूर्ववद्वयुदस्तम्, सर्गाधिकारेषु जीवस्य सृष्टिप्रलयान्मानाभावापरम् अश्रुतिपदं व्याख्यातम्, तच्चायुक्त्तं \"यस्मिन्नदं सञ्चविचै,तीत्युपक्रम्य \"सर्वे निमेषा जज्ञिरे\" इत्यतः पूर्वं \"यतः प्रसूता जगतः प्रसूतिस्तोयेन जीवान् विससर्ज भूम्या\"मिति श्रुतेः; उत्पत्तिप्रलयनिषेधश्रुतीनां विषयविभागश्चानुपपन्नः, हिमकरकसैन्धवादीनां जलत्वप्रत्यभिज्ञानायोग्यावस्थान्तरापत्तिः तरङ्गबुद्बुदादीनां जलत्वप्रत्यभिज्ञानयोग्यत्वेऽपि संस्थान्तरापत्तिः, विभक्त्तजलस्य विभाग एव, न तु भूयिष्ठो विकारः, तत्र करकादिस्थानीयाः महदादयः, ब्रह्मधर्मविमानाद्यननुवृत्ते।, तरङ्गस्थानीयाः जीवाः, ज्ञानानन्दादीनामल्पानुवृत्तेः विभक्त्तजलस्थानीया र्सश्वरव्यूहाः मानाद्यनुवृत्तेः पूणत्वात्, प्रलयेऽपि पृथिव्यादीनां न विभागशक्त्तिस्तिष्ठति, किन्तु परिणामशक्त्तिरेव, जीवानान्तु विभागशक्त्तिरवतिष्ठते, इदृशविशेषेण जीवस्य नित्यत्वाविनाशित्वाजत्ववादा इति ह्युक्त्तम्, तत्र ब्रूमः- किं विभागशब्देन नामरूपविभागं विवक्षित्वा नामरूपविभागाभिमानार्हता विभागशक्त्तिरित्युच्यते? उत जीवानां स्वरूपभेदप्रहाणेन पश्चाद्भेदप्राप्यार्हता विवक्षिता? । आद्यः पक्षः साधिष्ठतमः, द्वितीये कटकमुकुटादीनामिव जीवानासादमत्त्वं स्यात् कटकमुकुटादीनां प्रध्वंसे विभागशक्त्तिर्नास्ति जीवानां तु स प्रलयेऽस्तीति चेन्न,कटकादीनामपि विभागशक्त्तिमत्त्वेनावैषम्यात्, अत एव हि हेमपिण्डात्पुनर्विभागः कटदीनां भवति । ननु पूर्वं कटकोपयुक्त्तांशः पश्चादापे कटक एवोपयुज्यते न तु मुकुट इति नियमानर्हत्वाद्विभागशकत्यभावः, जीवानां तु प्रतिनियतकर्मभोगानुगुणनियमवत्त्वाद्विभागशक्त्तिरवतिष्ठत इति चेत्, समस्तभेदशून्यानां पुनर्भेदापत्तौ स एवायं पुण्यकृन्नान्य इति नियमानुपपत्तेः; स्वेतरसमस्तव्यावर्त्तकाकाराननुगतौ देवदत्ते यज्ञदत्तप्रत्यभिज्ञानवत् स एवायमिति प्रत्ययस्य भ्रान्तिरूपता स्यात्, कर्मशक्त्तय एव भेद इति चेन्न, सर्वासां कर्मशक्त्तीनां सन्मात्रवृतित्वेऽस्थेयं कर्मशक्त्तिर्नान्यस्यस्येति नियमानुपपत्तेः, अतः स्वाभाविकस्वरूपपभेद स्थित एवाविभागापत्तिर्वर्णनीया; अन्यथा अकृताभ्यागमादिप्रसङ्गात्, अतो विभागशक्त्तिरवतिष्ठते, न स्वरूपभेद इत्यनुपपन्नम् । अतः स्वरूपभेद नित्ये सत्युत्पत्त्यनुत्पत्तिश्रुत्योर्विषयव्यवस्था कार्या ॥\n॥ आत्माधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.3.3 आत्माधिकरणम्\n6. द्रव्यं सर्वं हि नित्यं कथितमवयविद्रव्यभङ्गेन पूर्वं  \nनित्यत्वं सूत्रकारः पुनरपि पुरुषे किं विशिष्याभिधत्ते ।  \nसत्यं नामान्तरार्हामिह नुदति दशां चेतनस्यानुपाधेः  \nप्रत्यक्त्वज्ञत्वधर्मौ तदिह नियमितौ शाश्वतौ क्षेत्रिणोऽपि ॥\n7. सच्छब्दार्थातिरिक्तं जनिमदखिलमित्यैतदात्म्यादिसिद्धं  \nप्रोक्ता सृष्टिश्च जीवे निरवयवनयस्त्वम्बरादौ निरस्तः।  \nजीवोत्पत्तिस्ततस्स्यादिति न सदकृताभ्यागमादिप्रसङ्गा-  \nन्नित्यत्वाजत्वकण्ठोक्तिभिरपि जननं त्वस्य देहादियोगः॥\n8. देहात्मत्वे जनिस्स्यान्न तदिह घटते जातमात्रस्य रागात्  \nज्ञाने किण्वादिमेघोपलशबलपटप्रक्रियाऽप्यत्र दुस्स्था।  \nदेहे गेहादितुल्या ममकृतिरनघा दोषतस्त्वैक्यमोहः  \nक्षिप्तं चैक्यानुमानं बलवदनुमितेश्शास्त्रतस्तर्कतश्च॥\n9. देहं देहातिरेके तदवधिनियतप्राणबुद्ध्यक्षरूपं  \nधीसन्तानं च नित्यं प्रलयविलयिनं स्थास्नुमप्यापवर्गात् ।  \nडिण्डीराभं सदब्धाववितथविकृतौ जीवमिच्छन्त इत्थं   \nनिर्धूता दूरमत्र श्रुतिभिरितरवद्बाधदोषोज्ज्ञिताभिः॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.3.3 आत्माधिकरणम्\nअत्र सङ्गतिर्भाष्ये 'वियदादेः' इत्यादिनोक्ता । अयमाशयः - वियदधिकरणे तावत्परवादिभिर्नित्यत्वेन परिगृहीतानां वियदादीनामुत्पत्तिः स्थापिता । समनन्तराधिकरणे पुनः कृत्स्नस्यापि कार्यजातस्य पूर्वतत्त्वशरीरकाद्ब्रह्मणस्साक्षादुत्पत्तिरिति नियमितम् । इदानीं पुनः परवादिभिर्नित्यत्वेनाभिमताकाशादेरिवात्मनोऽपि कार्यत्वं स्यादित्याशङ्क्य परिह्रियत इति विशेषसङ्गतिरिति । अथवा पूर्वमचिदुत्पत्तिप्रकारश्चिन्तितः, अधुना जीवोत्पत्तिवादानां प्रकारान्तरप्रदर्शनादन्यथासिद्धिः क्रियत इति । तदर्थविचारस्तु - किं जीव उत्पद्यते नेति । किं 'तोयेन जीवान्' इत्यादिश्रुतिर्जीवोत्पत्तिं प्रतिपादयति नेति । किमत्रोत्पत्तिवचनमुत्पत्तिपरमुत भोक्तृत्वार्थज्ञानसङ्कोचविकासपरमिति । किं 'न जायते म्रियते वा विपश्चित्' इत्यादिनित्यत्ववचनं जीवसृष्टिवचनस्य ज्ञानसङ्कोचविकासपरतामवगमयति नेति । किमत्र नित्यत्ववचनमाकाशामृतत्ववचनवद्गौणमुत मुख्यमिति । किं मुख्यत्वानङ्गीकारेऽकृताभ्यागमकृतविप्रणाशादि प्रसज्यते नेति । अत्र पूर्वप्रतिपादितार्थेन गतार्थत्वादधिकरणोत्थानस्य नैरर्थक्यमाशङ्क्यैकदेशगतार्थत्वेऽपि तद्विशिष्टार्थाभिधानसामर्थ्यादधिकरणोत्थानस्य सार्थकत्वं समर्थयते - द्रव्यमिति । इयं तत्र चोदकस्याशङ्का - पूर्वमवयविद्रव्यभङ्गात्सर्वमपि द्रव्यं नित्यमेवेति कथितं, तेनाधुना पुनस्सूत्रकारो जीवस्य नित्यत्वं विशिष्य किमभिधत्त इति । उक्तं चोद्यमर्धाङ्गीकारेण परिहरति - सत्यमिति । अयमर्थः - नित्यत्वं तावद् द्रव्यस्य साधारण्येन सिद्धमेव । तथापि तत्तद्धर्मविशिष्टवेषेण विशेषोऽस्ति, त्रिगुणात्मके प्रकृतिद्रव्ये विकारविशेषात्स्वरूपे नामान्तरभजनार्हावस्थाविशेषोऽस्ति । तदेवोच्यते — 'मही घटत्वं घटतः कपालिका' इत्यादिना । न तथा जीवस्वरूपे नामान्तरभजनार्हावस्थाविशेषोऽस्ति । तदिदमाह - नामान्तरेति । अनुपाधेरिति - अनेन देहविशिष्टवेषेण ब्राह्मणक्षत्रियादिनामान्तरभजनार्हावस्थाविशेषसद्भाववत्वात् तादृशमवस्थान्तरं न स्वरूपानुबन्धीति दर्शयति । किं तर्हि स्वरूपानुबन्धीत्याशङ्क्य तादृशं रूपद्वयं दर्शयति - प्रत्यक्त्वेति । तत् - तस्मात्, उक्तप्रकारेण वैषम्यस्य प्रदर्शितत्वात् । प्रत्यक्त्वज्ञत्वधर्मौ क्षेत्रिणो जीवस्य शाश्वतौ नियमितौ । अयमर्थः — यदा हि जीवः कर्मवशाद्देहसम्बन्धमनियमेन परिगृह्णाति तदा सर्वदापि प्रत्यक्त्वज्ञत्वधर्मौ स्वरूपं न मुञ्चतः । तेन स्वरूपे नामान्तरभजनार्हावस्थावत्त्वाभावाज्जीवस्य नित्यत्वम्, प्राकृतस्य द्रव्यस्य स्वरूप एव नामान्तरभजनार्हावस्थाभाक्त्वादनित्यत्वमिति विभागः । प्रत्येतुः प्रत्येतव्यादव्यतिरेकः प्रत्यक्त्वम् । तच्च स्वस्मै भासमानत्वम् । परतः स्वधर्मेण ज्ञानेन स्वस्मै भासमानत्वमिति न्यायवादिनः । वयं तु ब्रूमः — परतः स्वतश्च स्वस्मै भासमानत्वमिति, परतः स्वधर्मभूतज्ञानेन, स्वतः स्वात्मनेति । अहमहमिति स्वात्मप्रकाशः स्वरूपेण, अत्र सुप्तोऽहमीदृशोऽहमिति विशेषाकारविशिष्टप्रकाशो धर्मभूतज्ञानेनेति विभागो द्रष्टव्यः । 'न विज्ञातुर्विज्ञातेर्विपरिलोपो विद्यते' इति ज्ञानस्य नित्यत्वेन श्रुतिप्रतिपन्नत्वात् । 'यथा न क्रियते ज्योत्स्ना' इति स्मृत्या चोपबृंहितत्वात्तन्नित्यत्वमपि सिद्धमेव । अतः प्रत्यग्ज्ञातेति नाम्नोरन्यथाकरणाभावाज्जीवनित्यत्वमिति द्रष्टव्यम् ॥ २२५ ॥अत्र पूर्वपक्षसिद्धान्तावारचयति - सच्छब्देति । 'सन्मूलाः' इत्युपक्रम्य 'ऐतदात्म्यमिदं सर्वम्' इत्यभिधानात् सर्वासामपि प्रजानां सन्मूलत्वं सिद्धम् । तेन वियदादिवदात्मनोऽपि कार्यत्वमनुमन्तव्यम् । 'तोयेन जीवान्व्यससर्ज' इत्यादौ जीवसृष्टिश्च साक्षात्प्रोक्ता । यत्तु निरवयवत्वान्नित्यत्वमिति तदाकाशे व्यभिचारान्निरस्तमित्याह - निरवयवनय इति । तेन जीवोत्पत्तिः स्यादिति पूर्वपक्षिते तन्निराकरोति - न सदिति । हेतुमाह - अकृतेति । अकृताभ्यागमकृतविप्रणाशौ हि जीवनित्यत्वे हेतुतया न्यायवादिभिरुपादीयेते । यदि जीवस्सादिरनित्यः कृतकश्च तदा पूर्वमेवाकृतं सुकृतं दुष्कृतञ्चाधुनानुभूयात् तथा चाकृताभ्यागमदोषः । तथैव चेदानीं कृतयोस्सुकृतदुष्कृतयोरुत्तरस्मिञ्जन्मनि विनाशस्स्यात् । अत्र सुकृतदुष्कृतयोर्विनाश इति फलानुभवाभावः प्रसज्यते । एवं युक्त्या जीवनित्यत्वमुपपाद्य श्रुत्यादिभिरप्युपपादयति - नित्यत्वेति । 'नित्यो नित्यानाम्' इत्यादिका नित्यत्वश्रुतिः, 'ज्ञाज्ञौ द्वावजौ' इत्यजत्वश्रुतिः । तर्हि चेतनाचेतनयोर्द्वयोरपि भगवत उत्पत्तिश्श्रुतिस्मृतीतिहासपुराणादिषु श्रूयते तत्कथमित्याशङ्क्याह - जननमिति । पूर्वदेहप्रहाणं मरणम्, उत्तरदेहपरिग्रहो जननमिति न्यायवादिनामपि सम्मतमेतत् । अन्यथा प्रेत्यभावोपपादनायोगात् ॥ २२६ ॥उक्तार्थप्रतिषेधरूपं लोकायतपक्षं पुरस्कृत्य युक्तिभिस्तिरस्करोति - देहात्मत्व इति । अयमत्र शब्दार्थः - यदि देह एवात्मा स्यात् तदा देहस्य क्षणपरिणामित्वादात्मनोऽपि जनिस्स्यात् । तच्च न घटते । 'वीतरागजन्मादर्शनादि'ति न्यायवादिभिर्निरस्तत्वादित्याह - जातेति । सद्य एवोत्पन्नो बालः स्तन्याभिलाषं करोति । स चाभिलाषः पूर्वजन्मानुभवमन्तरेण न सम्भवति । तेन पूर्वोत्तरजन्मनोर्जीवानुवृत्तिं प्रतिपद्यामहे । तत्र यदि देह एव चैतन्यं स्यात्, तदा देहावयवेष्वपि चैतन्यमवश्यम्भावि भवेत् । कारणगुणप्रक्रमेण कार्यगुणारम्भस्य न्याय्यत्वात्, रूपादयो हि स्पर्शवद्विशेषगुणास्तेनैव क्रमेणारभन्त इति दृष्टमेतत् । तेन देहे देहावयवेषु च चैतन्याङ्गीकारेऽनेकचेतनोपलम्भप्रसङ्गः । चेतनानां च नानामनस्कत्वात् शरीरोन्माथप्रसङ्ग इत्यादिकं दूषणजातमनुसन्धेयम् । अत्र चार्वाकोक्तमनूद्य परिहरति - ज्ञान इत्यादिना । इयं किल चार्वाकसूत्रपरिपाटी - 'पृथिव्यप्तेजोवायुरिति तत्त्वानि । तेभ्यश्चैतन्यं किण्वादिभ्यो मदशक्तिवत्' इति । अयमत्र सूत्रार्थः — पृथिव्यादीनामसंहतानां चैतन्ययोगो नास्त्येव । संहतावस्थायामेव चैतन्यम् । एवं करचरणादीनां देहावस्थामापन्नानामेव चैतन्यम् । तथाच देहस्यैव चैतन्यगुणयोगाद् देह एव चेतनः । यथा क्रमुकताम्बूलचूर्णानां संहतानामेव रागाश्रयत्वं । न पुनः प्रत्येकम् । किण्वादिभ्यो मदशक्तिवदिति । मदहेतुभूतद्रव्यजनकानां बहूनां किण्वादीनां न प्रत्येकं मदहेतुत्वशक्तिः । अपितु संहतानामेव । एवं संहतानामेव करचरणादीनां ज्ञानाश्रयत्वान्नानेकचेतनोपलम्भप्रसङ्गदोष इति । मेघोपलेति - जलस्य प्रत्येकं काठिन्याभावेऽपि करकात्मना परिणतस्यैव काठिन्ययोगः । शबलपटेति - सितरक्तकृष्णानां तन्तूनां चित्ररूपाभावेऽपि पटे खलु तदारब्धे चित्ररूपं दृश्यते । एवमन्यदप्युदाहर्तव्यम् । अत्र दुस्स्थेति दृष्टान्ताद्दार्ष्टान्तिकवैषम्यं दर्शयति । तथाहि - क्रमुकताम्बूलचूर्णेषु अवयव्यवस्थायां यो राग उपलभ्यते स पुनरवयवेष्वप्यस्ति । कारणक्रमेण कार्यगुणारम्भस्य वैशेषिकैरुपपादनात् । तथा च तदानीमनेकरागयुक्तद्रव्यसद्भाववत् देहेऽप्यनेकचैतन्यवद्द्रव्यसद्भावप्रसङ्गादिकं तदवस्थमेव । तेन मेघोपलदृष्टान्तोऽपि निरस्तः । यस्तु शबलपटदृष्टान्तः सोऽपि निरस्तप्राय एव । शबलपटे हि चित्ररूपस्य तन्तुष्वभावेऽपि तज्जातीयस्य रूपसामान्यस्य शुक्लादिजातीयस्य कस्यचिदवयवेषु सद्भावोऽस्त्येव । तथाचात्रापि देहे विद्यमानस्य ज्ञानविशेषस्यावयवेष्वभावेऽपि तज्जातीयं ज्ञानान्तरमस्तीत्यनेकचेतनोपलम्भप्रसङ्गस्तदवस्थ एव । विस्तरस्तु परमतभङ्गे द्रष्टव्यः । अत्र चार्वाकोक्तं युक्तिविरोधं परिहृत्य तदुक्तस्य देहात्मवादस्य प्रत्यक्षविरोधं स्वयमप्याह - देह इति । यथा मम गृहं, मम क्षेत्रं, मम पुत्रो, मम कलत्रमित्यादिषु व्यतिरेकप्रत्ययाद् भेदसिद्धिः, एवं मम देह इति व्यतिरेकस्य स्पष्टदृष्टत्वाद् बाधकाभावेन निर्दोषत्वाच्च देहात्मनोर्भेदोऽङ्गीकर्तव्य एव । तदिदमाह - अनघेति । निर्दोषत्वादित्यर्थः । ममात्मेत्यत्र तु ममेत्यस्मच्छब्दस्यात्मेति स्वरूपविषयस्यात्मशब्दस्य चैकार्थ्यावश्यम्भावाद्व्यतिरेकप्रत्यय औपचारिक इत्यर्थः । तर्हि स्थूलोऽहं कृशोऽहमिति सामानाधिकरण्येनैक्यं प्रतीयते तत्कथमित्याशङ्क्याह - दोषत इति अनेकश्रुतिस्मृतिविरुद्धत्वाद् देहात्मबुद्धिः भ्रान्तिरित्यर्थः । तर्ह्यनुमानादेव देहात्मैक्यं प्रसाधयामीति चार्वाकमतं निराकरोति - क्षिप्तमिति । देह एवात्मा, अहम्बुद्धिगोचरत्वात्, सम्प्रतिपन्नाहम्बुद्धिगोचरात्मवत् इत्यादिभिर्देहात्मत्वमनुमीयते, तत्त्वनैकान्तिकमेव । न ह्येकरूपबुद्धिगोचरतामात्रेण तत्तदैक्यसम्भवः । नहि रजतबुद्धिगोचरतामात्रेण शुक्तिकायां रजतत्वं सम्भवति । तेन बाधितबुद्धिगोचरो मिथ्या, अबाधितबुद्धिगोचरस्तथ्यमिति निर्णेतव्यम् । तेनाबाधितप्रत्ययगोचरत्वाभावाद्देह आत्मा न भवत्येव । देहात्मैक्यानुमानक्षेपे हेतुत्रयमाह - बलवदनुमितेरित्यादिना । 'दर्शनस्पर्शनाभ्यामेकार्थग्रहणात्' इत्यादिसूत्रोक्ताधिकबलानुमानात्, 'नित्यो नित्यानाम्' इत्यादिशास्त्रात्, 'वीतरागजन्मादर्शनात्' इति सूत्राभिप्रेततर्कबलाच्चेति ॥२२७॥एवं युक्त्युपबृंहितश्रुत्यादिभिश्चार्वाकस्य प्रधानप्रतिपाद्यं देहात्मवादं निराकृत्य तत्सजातीयानि पक्षान्तराण्यप्युक्तैरनुक्तैश्च हेतुभिर्निराकर्तुमुपक्रमते - देहमिति । केचिदाहुर्देह एवात्मेति । अपरे त्वात्मनो देहातिरेकेऽपि देहावधिनियतप्राणबुद्ध्यक्षरूप आत्मेति । यावद्देहभावीत्यर्थः । एवं चार्वाकपक्षमुक्त्वा सौगतपक्षमप्याह - धीसन्तानमिति । नित्यं धीसन्तानं केचिदाहुः । यथा सौगताः 'अथ्थि भिख्खवो अकिदअं असंखअं एदस्स जन्तुणो सन्तण्णमाणस्स णाणावठ्ठाणं सम्पज्जइ' इति । (छाया - अस्ति भिक्षवोऽकृतकमसंक्षयमेतस्य जन्तोस्सन्तन्यमानस्य ज्ञानावस्थानं सम्पद्यते) तेन नित्यधीसन्तान आत्मेति प्राहुस्सौगतैकदेशिनः । अपरे तु शून्यवादिनमनुसरन्तो द्विधा प्राहुः । आत्मनामाप्रलयमवस्थानमित्येके । अत्रापि विभागो द्रष्टव्यः । क्षणिकज्ञानसन्तानस्यामोक्षमवस्थानमिति सौगताः । मृषावादिनस्त्वामोक्षाज्जीवभाव इति वदन्तस्स्थायित्वमप्यङ्गीकृत्यामोक्षावस्थानमभ्युपगच्छन्ति । निपुणं निरूपयतां तदुक्तं स्थायित्वमप्यनादरणीयमेव; बीजाङ्कुरन्यायेनाविद्याजीवभावयोरस्थायित्वस्य स्वयमेवाभिधानात् । विवरणपक्षे तु जीवभावस्यामोक्षस्थायित्वादपुरुषार्थत्वमेव । विस्तरस्तु शतदूषण्याम् । भेदाभेदपक्षमाह डिण्डीरेति । यादवप्रकाशीयाः खलु सन्मात्रब्रह्मरूपे सागरे पुनरवितथविकृतौ तत्तत्कार्योपयुक्तविकारवति डिण्डीराभं फेनप्रायं जीवमिच्छन्ति । स्वाभाविकभेदाभेदवादिनो हि सन्मात्रब्रह्मणि सागरप्राये फेनतरङ्गबुद्बदन्यायेन चिदचिदीश्वरतत्त्वत्रयसृष्टिमाचक्षते । एवं परपक्षाननूद्य सर्वेऽपि वादिनः सत्तर्कसहितस्मृतीतिहासपुराणोपबृंहिताभिर्नित्यत्वश्रुतिभिर्निरस्ता इत्याह - निर्धूता इति । बाधदोषोज्झिताभिरिति - आकाशादिनित्यत्वश्रुतयः प्रबलतरश्रुत्यन्तरबाधिताः, आत्मनित्यत्वश्रुतयस्तु प्रबलतरयुक्त्यन्तरानुगृहीतश्रुत्यन्तरसंवादेन निर्बाधा इत्यर्थः ॥२२८॥  इत्यात्माधिकरणम् ॥ ५६ ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.3.3 आत्माधिकरणम्\nवियदादिवज्जीवोप्युत्पद्यते न वेति चिंत्यते। उत्पद्यत इति पूर्व पक्षः। 'यतो वा इमानि भूतानि जायन्ते, येन जातानि जीवन्ति, प्रजापतिः\" प्रजा असृजते'त्यादिश्रवणात् एकविज्ञानेन सर्वविज्ञानप्रतिज्ञानात् प्राक्सृष्टेरेकत्वावधारणाच्च। न च 'तत्वमसी'ति जीवस्य ब्रह्माभेदश्रवणादुत्पत्त्यनुपपत्तिः। 'सर्वं खल्विदं ब्रह्मे' त्यादिश्रवणेन वियदादीनामप्यनुत्पत्तिप्रसंगात्। नच 'न जायते म्रियते वा विपश्चि'दित्यनेन जीवोत्पत्तिनिषेधश्शंकनीयः। वाय्वाकाशामृतत्ववचनेन तयोरप्युतपत्तिनिषेधापत्तेः तस्य देहोत्पत्तिविनाशानुबंध्युत्पत्तिविनाशाबावपरत्वाच्च। 'जीवापेतं वाव किलेदं\" म्रियते नजीवो म्रियत'इति देहमरणानुबन्धिमरणनिषेधक श्रुत्यन्तरानुसारेणास्यापि तथैवाभिप्रायावगमाच्च। न च कृतहानाकृताभ्यागमप्रसंगो दोषः। सर्वत्र द्रव्यं नित्यं तस्य पूर्वावस्थाप्रहाणं विनाशः अवस्थांतरापत्तिरुत्पत्तिरिति सिद्धांत्यभिमते परिणामवादे द्रव्यात्मना नित्ये जीवे तदप्रसंगात्। नैयायिकमते घटादीनामिव जीवस्याभूत्वा भवनरूपोत्पत्त्यभ्युपगमो हि प्रसज्येत। तस्माज्जीवो वियदादिवदुत्पद्यत इति। एवं प्राप्ते सिद्धांतः- जीवो वियदादिवन्नोत्पद्यते। 'न जायते म्रियते वाविपश्चित्, ज्ञाज्ञौ द्वावजावीशनीशा'वित्यादिषु तदनुत्पत्तिश्रवणात् 'अजो नित्यश्शाश्वतोयं\" पुराणो न हन्यते हन्यमाने शरीरे, नित्योनित्यानाञ्चेतनश्चेतनानाम्' इत्यादिश्रुतिभ्यः तस्य नित्यत्वेनोत्पत्त्यभावावगमाच्च। न च 'न जायते म्रियत' इति हि श्रुतिः देहोत्पत्तिमरणानुबंध्युत्पत्तिमरणाभावमात्रपरेति वाच्यं। तत्रैव 'न हन्यते हन्यमाने शरीरे'इति देहहननानुबन्धिहनना भावोक्त्यैवार्थसिद्धस्य तस्य पृथगवक्तव्यत्वात्। प्रागवियतोवियद्रूपेणेव प्रागजीवस्य जीवरूपेण परिणामाभ्युपगमे जीवकर्तृकत्वनियतयोः पुण्यपापयोरजीवाश्रितत्वासंभवेन कृतहानाकृताभ्यागमप्रसंगापरिहाराच्च। सर्वविज्ञानप्रतिज्ञानमेकत्वावधारणञ्च सृष्टेः प्राग्जीवस्य सूक्ष्मतापत्त्या सृष्टौ स्थूलकार्यतापत्त्याचोपपद्यते। कथं तर्हि विदादिभ्यो विशेषः। इत्थं- वियदादीनामस्ति स्वरूपान्यथाभाव इति तेन रूपेण कार्यत्वं। जीवस्य त्वविक्रियस्य न स्वरूपान्यथाभावोस्ति। किन्तु ज्ञानाख्यगुणसंकोचविकासलक्षण धर्मान्यथाभावमात्रं। तावन्मात्रेण तस्य कार्यत्वमिति। इदमुत्तराधिकरणे स्पष्टीभविष्यति॥ संग्रहकारिका॥ श्रुतेर्जीवोऽपि जनिमान् मैवं तदजनुश्रुतेः। धर्मज्ञानान्यथाभावविषया तज्जनिश्रुतिः॥ इति आत्माधिकरणम्॥3॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.3.3 आत्माधिकरणम्\nयथा 'वायुश्चान्तरिक्षं चैतदमृत'मिति वाय्वन्तरिक्षयोर्नित्यत्व श्रवणेऽपि 'आत्मन आकाशस्सम्भूतः, आकाशाद्वायु'रिति च तयोरुत्पत्तिश्रवणेन तदेकविज्ञानेन सर्वविज्ञानसिध्यर्थं च सर्ववस्तुनो ब्रह्मविकारत्वस्य अवश्याश्रयणीयत्वादुत्पत्तिरंगीक्रियते, एवं जीवानां नित्यत्वश्रवणेऽपि 'तोयेन जीवान् विससर्ज भूम्यां, प्रजापतिः प्रजा असृजते'ति जीवानामपि सृष्टिश्रवणात् एकविज्ञानेन सर्वविज्ञानसिध्यर्थं\" च जीवस्यापि सृष्टिरभ्युपगन्तव्येति पूर्वपक्षे प्राप्त उच्यते- ।।नात्मा श्रुतेर्नित्यत्वाच्च ताभ्यः।। आत्मा नोत्पद्यते। 'न जायते म्रियते वा विपश्चित्, ज्ञाज्ञौ द्वावजा'विति उत्पत्तिनिषेधश्रुतेः\" ताभ्य एव श्रुतिभ्यो नित्यत्वावगमाच्च। न च उत्पत्ति श्रुतेः सर्वविज्ञानप्रतिज्ञायाश्च विरोधश्शंक्यः। स्वरूपस्य नित्यत्वेऽपि ज्ञानसंकोचविकासलक्षणान्यथाभावरूपावस्थान्तरापत्तिसत्वेन उत्पत्तिश्रुतेस्सर्व विज्ञानप्रतिज्ञायाश्च उपपत्तेः। उत्पत्तिनिषेधश्रुतेश्च स्वरूपान्यथाभावलक्षणोत्पत्त्यभावपरतयाऽविरोधात्। इयांस्तु विशेषः। चिदचिदीश्वराणां त्रयाणामपि अवस्थान्तरापत्तिलक्षणोत्पत्तिरूपो विकारोऽस्त्येव। तथाऽपि अचेतनानां स्वरूपान्यथाभावलक्षणोत्पत्तिः। जीवानांतु सा नास्ति। अपि तु ज्ञानसङ्कोचविकासलक्षणस्वभावान्यथाभावरूपा। ईश्वरस्य तत्तन्नियन्तृत्वाद्यवस्थासत्वेऽपि उक्तलक्षणानिष्टद्वयाभावात् 'नित्योनित्याना'मिति इतरविलक्षणनित्यत्वोक्तिरिति। न चेदं मंत्रद्वयं\" परविषयमिति शक्यं वक्तुं। 'न हन्यते हन्यमाने शरीर' इत्येतद्विवरणरूपत्वाद्वितीयमन्त्रस्य। 'हन्ताचे'दिति मंत्रश्च जीवविषयएव। लोकस्य परमात्मनि हन्तृहन्तव्यभावप्रतिपत्त्यभावात्। परमात्माहि प्रत्यक्षागोचरः। कथं तस्मिन् वध्यत्वादिप्रतिपत्तिः। 'अहमेनं हन्मि, अयं मां हन्तुमागच्छती'ति वध्यघातुकभावाभिमानोहि देहिनां जीविषय एव। ननु 'नास्य जरयैतज्जीर्यत' इतिवत् परमात्मनोऽपि हननप्रतिषेध उपपद्यते। सत्यं\" दहराकाशस्य देहान्तस्स्थित्या शङ्कितविकारनिषेध उपपद्यते। इह तु लोकसिद्धभ्रान्तिरर्थन्निरस्यते। न हि परमात्मनि वध्यघातकभावभ्रान्तिः कस्याप्यस्ति। अतोऽनुवादनिषेधावनुपपन्नौ। 'न जायत' इति मंत्रश्च तेनैकार्थः। न च वेदान्तवेद्यपरिशुद्धात्मस्वरूपे कथं हननादिप्रसक्तितत्पूर्वकनिषेधाविति वाच्यम्। तस्यैव क्षेत्रज्ञतया तत्प्रयुक्ततत्सम्भवात्। अतो मंत्रद्वयमपि जीवविषयकमिति द्रष्टव्यम्।। ।।इति आत्माऽधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.3.3 आत्माधिकरणम्\nnot available"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.3.3 आत्माधिकरणम्\nஇப்படி அசேதனத்திற்கு ஸ்வரூப பரிணாமரூபமான ப்ரஹ்ம கார்யத் வத்தைக் கூறி, ஜீவனுக்கு அசேதனம்போல் அத்தகைய கார்யத்வம் இல்லாவிட்டாலும் ஸ்வபாவ அன்யதாபாவம் (மாற்றம்) என்னும் கார்யத்வம் கூடுமாதலின், ப்ரஹ்ம கார்யத் வம் பொருந்துவதை இவ்வதிகரணத்தில் ஸ்தாபிக்கிறார் என்று ஸங்கதி. ஆத்மா உத்பன்னமாகிறதா, இல்லையா என்று சம்சயம். உத்பன்ன - மாகிறது என்று பூர்வபக்ஷம். தோயேன ஜீவான் விஸஸர்ஜபூம்யாம் ப்ரஜாபதி: ப்ர ஜா அஸ்ருஜத - முதலியச்ருதிகளில் ஜீவர்களுக்கு உத்பத்தி சொல்லப்பட்டிருப்பதால் என்றபடி ஆனால் நித்யோ நித்யானாம் சேதனச் சேதனானாம் என்று ஜீவன் நித்யனானவன் என்று கூறப்பட்டிருக்கிறதே- யென்றால், வாயுச் சாந்தரிக்ஷஞ்சைதத் அம்ருதம் என்பதுபோல் நீண்ட காலம் நிற்பதென்று கருத்தை கொண்டது எனலாம். ஆத்மாவுக்கு உத்பத்தி யுண்டென்று ஒப்புக்கொள்ளாவிட்டால், ப்ரஹ்மகார்யத்வம் கூடாமையால் ஏகவிஜ்ஞானத்தால் ஸர்வவிஜ்ஞானம் வரும் என்று ப்ரதிஜ்ஞை பொருந்தா- தென்று கூறும் பக்ஷத்தை நிராகரிக்கிறார். நாத்மா ச்ருதே:- ஆத்மா உத்பத்தியுள்ளதன்று - ந ஜாயதே மரியதேவா விபச்சித் -என்பது போன்ற ச்ருதிகளால் உத்பத்தியில்லையெனப்படுவதால் தாப்யநி: த்யத்வாச்ச- நித்யோ நித்யானாம் முதலிய ச்ருதிகளிலே ஆத்மாவுக்கு நித்யத்வம் சொல்லப்படுவதாலும் என்றபடி, ஜீவர்களுக்கு ஸ்ருஷ்டியை சொன்னது ஸுகதுக்கானுபவத்திற்கு ஏற்றபடி ஜ்ஞானத்திற்குச் சுருக்கமும் விரிவும் ஆகிய ஸ்வபாவ மாற்றம் என்னும் கார்யத்வத்தைக் கருத்திற் கொண்டதேயாகும். இத்தகைய வேறு அவஸ்தையைப் பெறலாகிற உத்பத்தி கூடுமாகையால், ஜீவனுக்கு ப்ரஹ்ம கார்யத்வம் தடையற்றதாதலின் ஏக விஜ்ஞானத்தால் ஸர்வ விஜ்ஞானமும் வரும் என்ற ப்ரதிஜ்ஞை தவறற்றதாகிறது. ஸ்ருஷ்டிக்கு முன்பு ப்ரஹ்மம் ஏகமே இருந்ததென்பது தேவர் முதலிய நாமரூப விபாகமற்ற ஸூக்ஷ்ம ஜீவ சரீரகமென்று கருதுவதாகும்.  இவ்விடம் முக்கியமானதொரு விஷயம். நம் சித்தாந்தத்தில் ஸர்வ த்ரவ்யங்களின் ஸ்வரூபம் நித்யமாயிருந்தாலும், அநித்யங்களான அவஸ்தா பேதங்களை இட்டு அநித்யமென்று கூறுகிறோம். இப்படி அநித்யங்களான மஹத்வாத்யவஸ்தாமூலமான த்ரவ்யயங்கள் அநித்யங்களானாலும் அவயவியை ஒப்புக்கொள்ளாமையால் ஸ்வரூபத: நித்யத்வம் ஸித்தமாயிற்று. அப்படியே த்ரவ்யங்களில் அடங்கிய ஆத்மாவுக்கும் ஸ்வரூபத: நித்யத்வம் சித்தமாயிற்றிருக்க - நாத்மா ச்ருதே: என்ற அதிகரணத்தால் மறுபடி ஆத்மாவுக்கு நித்யத்வத்தை ஏன் கூறுகிறார் எனில், இவ்விஷயத்தில் சிறிது வேறுபாடுள்ளது. ஆகாசாதி நிலையிலுள்ள த்ரிகுண அசித் த்ரவ்யத்திற்கு நாமாந்தர பஜன காரணமான அவஸ்தைகள் ஸ்வரூபத்தைச் சார்ந்தவை. அதுபோல, ஆத்மாவின் ஸ்வரூபமே நிர்விகாரமாதலின். ஜ்ஞான ஸங்கோச ரூபாவஸ்தையும், தேவத்வம் முதலிய அவஸ்தையும் ஆத்ம ஸ்வரூபத்தைச் சார்ந்தவையல்ல என்ற பேதத்தைக் காட்டவே, திரும்ப ஆத்மாவின் நித்யத்வத்தை இங்கு கூறுகிறார். இதனால், த்ரிகுணாத்மகத்ரவ்யம்போல் ஜீவனுக்கு ஸ்வரூப விகாரமில்லையென்று கூறியதாகிறது. தேவாதிகளான அவஸ்தைகள் ஸ்வரூபத்தைச் சாராதவை. ஆனால் ப்ரத்யக்த்வம், ஜ்ஞாத்ருத்வம் என்ற இரு தர்மங்களும் நித்யங்கள், ஸம்ஸார தசையில் பல சரீரங்களை எடுக்கையிலும் ஸ்வரூபத்தை விடுவதில்லை. இந்தப் ப்ரத்யக்த்வம் இரண்டுவிதம், தனக்கேதான் தோற்றுகை, பிறவற்றிற்குத்தான் தோற்றுகை - என்பனவாம். நான் நான் என்று தனக்கே தான் தோற்றுகை ஸ்வரூபத்தால் ஏற்படுவது. இதுதான் ஸ்வஸ்மை ஸ்வயம்பாஸமான த்வம் எனப்படும். நான் உறங்கினேன்.. நான் இத்தகையவன் என்று வேறு விசேஷங் களுடன் கூடித்தோன்றுகை பரத: ஸ்வஸ்மை பாஸமானத்வம், இது தர்ம- பூதஜ்ஞானத்தால் ஆவது. இவ்விரண்டும் ஸித்தாந்தத்திற்கு ஏற்றது. இவ் வபிப்ராயத்தாலேயே ஸூத்ரகாரர் மறுபடி ஆத்ம நித்யத்வத்தையருளிச் செய்தாரென்பதாம்.  ப்ரஸங்கத்தால் ஜீவனின் ஸ்வரூபத்தை நிரூபிக்கிறார். ஜீவன் சைதன்ய மாத்ர (ஜ்ஞானமாத்ர) ஸ்வரூபனா - அல்லது ஜட ஸ்வரூபனாய் இருந்து புதிதாக வந்த ஜ்ஞானத்தைப் பெற்றவனா? அல்லது ஜ்ஞாத்ருத்வத்தையே ஸ்வரூபமாகக் கொண்டவனா என்று சம்சயம். ஜ்ஞானமாத்ர ஸ்வரூபனென்று முதல் பக்ஷம். 'விஜ்ஞானம் யஜ்ஞம் தனுதே' என்று ஜ்ஞானஸ்வரூபன் என்கிறது. ஸுஷுப்திமூர்ச்சாதிகளில் ஆத்மாவுக்கு ஜ்ஞானம் தோன்றா மையால் சைதன்ய குணம் வரப்பெற்று கல் போன்றிருக்கிறான் என்பது இரண்டாம் பக்ஷம். இவ்விரண்டையும் நிரஸிக்கிறார்."
                            }
                        ]
                    },
                    {
                        "verse_number": 22,
                        "original_text": "Adhikarana 2.3.4 ज्ञाधिकरणम्\nज्ञोऽत एव॥2.3.19॥\nउत्क्रान्तिगत्यागतीनाम्॥2.3.20॥\nस्वात्मना चोत्तरयोः॥2.3.21॥\nनाणुरतच्छ्रुतेः इति चेत् न इतराधिकारात्॥2.3.22॥\nस्वशब्दोन्मानाभ्यां च॥2.3.23॥\nअविरोधश्चन्दनवत्॥2.3.24॥\nअवस्थितिवैशेष्यादिति चेन्नाभ्युपगमाद्धृदि हि॥2.3.25॥\nगुणाद्वाऽऽलोकवत्॥2.3.26॥\nव्यतिरेको गन्धवत् तथा च दर्शयति॥2.3.27॥\nपृथगुपदेशात्॥2.3.28॥\nतद्गुणसारत्वात्तु तद्व्यपदेशः प्राज्ञवत्॥2.3.29॥\nयावदात्मभावित्वाच्च न दोषः तद्दर्शनात्॥2.3.30॥\nपुंस्त्वादिवत्त्वस्य सतोऽभिव्यक्तियोगात्॥2.3.31॥\nनित्योपलब्ध्यनुपलब्धिप्रसङ्गोऽन्यतरनियमो वाऽन्यथा॥2.3.32॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.3.4 ज्ञाधिकरणम्\nवियदादिवज्जीवो नोत्पद्यत इत्युक्त्तम्, तत्प्रसङ्गेन जीस्वरूपं निरूप्यते। किं सुगतकपिलाभिमतचिन्मात्रमेवात्मनः स्वरूपम्? उत कणभुगभिमतपाषाणकल्पस्वरूपमचित्स्वरूपमेवागन्तुक चैतन्यगुणकम्?। अत ज्ञातृत्वमेवास्य स्वरूपम्? इति, किं युक्त्तं चिन्मात्रमिति। कुतः, तथा श्रुतेः। अन्तर्यामिब्राह्मणे हि \"य आत्मनि तिष्ठ\"न्निति माध्यन्दिनीयपर्यायस्य स्थाने \"यो विज्ञाने तिष्ठ\"न्निति काण्वा अधीयते तथा- \"विज्ञानं यज्ञं तनुते कर्माणि तनुतेऽपि च\" इति कर्तुरात्मनो विज्ञानमेव स्वरूपं श्रूयते। स्मृतिषु च ज्ञानस्वरूपमत्यन्तनिर्मलं परमार्थतः\" इत्यादिष्वात्मनो ज्ञानस्वरूपत्वं प्रतीयते। अपरस्तु जीवात्मनो ज्ञानत्वे ज्ञातृत्वे च स्वाभाविकेऽभ्युपगम्यमाने तस्य सर्वगतस्य सर्वदा सर्वत्रोपलब्धिप्रसङ्गात्, करणानां च वैयर्थ्यात्, सुषुप्तिमूर्च्छादिषु सतोऽप्यात्मनश्चैतन्यानुपलब्धेर्जाग्रतस्सामग्रयां सत्यां ज्ञानोत्पत्तिदर्शनादस्य न ज्ञानस्वरूपम्; नापि ज्ञातृत्वम्, आगन्तुकमेव चैतन्यं, सर्वगतत्वं चात्मनोऽवश्याभ्युपेत्यम्, सवर्त्र कार्य्योपलब्धेः सर्वत्रात्मनः सन्निधानाभ्युपगमाच्छरीरगमनेनैव कार्य्यसम्भवे सति गतिकल्पनायां प्रमाणाभावाच्च। श्रुतिरपि सुषुप्तिवेलायां ज्ञानाभावं दर्शयति \"नाहं खल्वयमेवं सम्प्रत्यात्मानं जानात्ययमहमस्मीति नो एव इमानि भूतानि\" इति। तथा मोक्षदशायां ज्ञानाभावं दर्शयति \"न प्रेत्य सञ्ज्ञास्ति\" इति; ज्ञानस्वरूपमित्यादिप्रयोगस्तु ज्ञानस्य तदसाधारणगुणत्वेन लाक्षणिक इति। एवं प्राप्ते प्रचक्ष्महे- ज्ञोऽत एव। ज्ञ एव- अयमात्माज्ञातृत्वस्वरूप एव, न ज्ञानमात्रम्, नापि जडस्वरूपः, कुतः? अत एव नुतेरेवेत्यर्थः। नात्मा श्रुते\"रिति प्रकृता श्रुतिः- अतश्शब्देन परामृश्यते। तथा छान्दोग्ये प्रजापतिवाक्ये मुक्त्तामुक्त्तात्मस्वरूपकथने \"अथ यो वेदेदं जिघ्राणीति स आत्मा\" \"मनसैवैतान्कामान्पश्यन् रमते य एते ब्रह्मलोके\" \"सत्यकामः सत्यसङ्कल्पः\" \"नोपजनं स्मरन्निदं शरीरम्\" अन्यत्रापि \"न पश्यो मृत्युं पश्यति\" तथा वाजसनेयके \"कतम आत्मा\" इति पृष्टवा \"योऽयं विज्ञानमयः प्राणेषु हृद्यन्तर्ज्योतिः पुरुषः\" इति; \"तथा विज्ञातारमरे केन विजानीयात्\" \"जानात्येवायं पुरुषः\" तथा \"एष हि द्रष्टा श्रोता घ्राता रसयिता मन्ता बोद्धा कर्त्ता विज्ञानात्मा पुरुषः\" \"एवमेवास्य परिद्रष्टुरिमाः षोडशकला\" इति। यत्तूक्त्तं ज्ञातृत्वे स्वाभाविके सति सर्वगतस्य तस्य सर्वदा सर्वत्रोपलब्धिः प्रसज्येत इति; तत्रोच्यते -॥ 19॥\nनायं सर्वगतः, अपि त्वणुरेवायमात्मा; कुतः? उत्क्रान्तिगत्यागतिीनां श्रुतेः। उत्क्रान्तिस्तावच्छ्रूयते \"तेन प्रद्योतेनैष आत्मानिष्क्रामति चक्षुषो वा मूर्ध्नो वा अन्येभ्यो वा शरीरदेशेभ्यः\" इति। गतिरपि \"ये वै केचास्माल्लोकात्प्रयन्ति चन्द्रमसमेव ते सर्वे गच्छन्ति\" इति। आगतिरपि \"तस्माल्लोकात्पुनरेत्यस्मै लोकाय कर्मणे\" इति। विभुत्वे ह्येता उत्क्रान्त्यादयो नोपपद्येरन्॥ 20॥\nच शब्दोऽवधारणे। यद्यपि शरीरवियोगरूपत्वेन उत्क्रान्तिः स्थिरस्यात्मनः कथञ्चिदुपपद्यते; गत्यागती तु न कथञ्चिदुपपद्येते। अतस्ते स्वात्मनैव सम्पाद्ये॥ 21॥\n\"योऽयं विज्ञानमयः प्राणेषु\" इति जीवं प्रस्तुत्य \"स वा एव महानज आत्मा\" इति महत्वश्रुतेर्नाणुर्जीव इति चेन्नेतराधिकाराज्जीवादितरस्य प्राज्ञस्य तत्राधिकारात्, यद्यप्युपक्रमे जीवः प्रस्तुतः तथाऽपि यस्यानुवित्तः प्रतिबुद्ध आत्मेति मध्ये परः प्रतिपाद्यते इति तत्सम्बन्धीदं महत्त्वम्, न जीवस्य॥ 22॥\nसाक्षादणुशब्द एव श्रूयते \"एषोऽणुरात्मा चेतसा वेदिव्तयो यस्मिन्प्राणः पञ्चधा संविवेश\" इति। उद्धृत्य मानम्- उन्मानम्, अणुसदृशं वस्तूद्धृत्य तन्मानत्वं जीवस्य श्रुयते \"बालाग्रशतभागस्य शतधा कल्पितस्य च भागो जीवः स विज्ञेयः\" इति। \"आराग्रमात्रो ह्यवरोऽपि दृष्ट\" इति च, अतोऽणुरेवायमात्मा॥ 23॥\nअथ स्यादात्मनोऽणुत्वे सकलशरीरव्यापिनी वेदना नोपपद्यत इति, तत्र मतान्तरेण परिहारमाह - यथा हरिचन्दनविन्दुर्देहैकदेशवर्त्यपि सकलदेहव्यापिनमाह्लादं जनयति, तद्वदात्माऽपि देहैकदेशवर्त्तीसकलदेशवर्तिर्नी वेदनामनुभवति॥ 24॥\nहरिचन्दनविन्द्वादेर्द्देहदेशविशेषावस्थितिविशेषात् तथा भावः, आत्मनस्तु तन्न विद्यत इति चेत् न- , आत्मनोऽपि देहदेशविशेषे स्थित्यभ्युपगमात् हृदयदेश ह्यात्मनः स्थितिः श्रूयते \"हृदि ह्ययमात्मा तत्रैकशतं नाडीना\" मिति। तथा \"कतम आत्मा\" इति प्रकृत्य \"योऽयं विज्ञानमयः प्राणेषु हृद्यन्तर्ज्योतिः\" इति, आत्मनो देशविशेषस्थितिख्यापनाय चन्दनदृष्टान्तः प्रदर्शितः। न तु चन्दनस्य देशविशेषापेक्षा। एकदेशवर्त्तिनः सकलदेहव्यापिकार्य्यकरत्वप्रकारं स्वमतेनाह -॥ 25॥\nवाशब्दो मतान्तरव्यावृत्त्यर्थः, आत्मा स्वगुणेन ज्ञानेन सकलदेहं व्याप्यावस्थितः, आलोकवत्; यता मणिद्युमणिप्रभृतीनामेकदेशवर्त्तिनामालोकोऽनेकदेशव्यापी दृश्यते तद्वद्धृदयस्थस्यात्मनो ज्ञानं सकलदेहं व्याप्य वर्त्ततेः ज्ञातुः प्रभास्थानीयस्य ज्ञानस्य स्वाश्रयादन्यत्र वृत्तिर्मणिप्रभावदुपपद्यते- इति प्रथमसूत्रे स्थापितम्। ननूक्त्तं ज्ञानमात्रमेवात्मेति तत्कथं ज्ञानस्य स्वरूपव्यतिरिक्त्तगुणत्वमुच्यते; तत्राह -॥ 26॥\nयथा पृथिव्या गन्धस्य गुणत्वेनोपलभ्यमानस्य ततो व्यतिरेकः, तथा जानामीति ज्ञातुर्गुणत्वेन प्रतीयमानस्य ज्ञानस्यात्मनो व्यतिरेकः सिद्धः; दर्शयति च नुतिः \"जानात्येवायं पुरुषः\" इति॥ 27॥\nस्वशब्देनैव विज्ञानं विज्ञातुः पृथगुपदिश्यते \"न हि विज्ञातुर्विज्ञातेर्विपरिलोपो विद्यते\" इति। यत्तूक्त्तं \"यो विज्ञाने तिष्ठन्, विज्ञानं यज्ञं तनुते, ज्ञानस्वरूपमत्यन्तनिर्मलम्\" इत्यादिषु ज्ञानमेवात्मेति व्यपदिश्यत इति; तत्राह-॥ 28॥\nतु शब्दश्चोद्यं व्यावर्तयति। तद्गुणसारत्वात् विज्ञानगुणसारत्वादात्मनो विमानमिति व्यपदेशः, विज्ञानमेवास्य सारभूतो गुणः, यथा प्राज्ञस्यानन्दः सारभूतोगुण इति प्राज्ञ आनन्दशब्देन व्यपदिश्यते \"यदेष आकाश आनन्दो न स्यात्, आनन्दो ब्रह्मेति व्यजाना\"दिति प्राज्ञस्य ह्यानन्दस्सारभूतो गुणः \"स एको ब्रह्मण आनन्दः, आनन्दं ब्रह्मणो विद्वान्न विभेति कुतश्चने\"ति, यथा वा \"सत्यं ज्ञानमनन्तं ब्रह्मे\"ति विपश्चितः प्राज्ञस्य ज्ञानशब्देन व्यपदेशः \"सह ब्रह्मणा विपश्चिता, यस्सर्वज्ञ\" इत्यादिषु प्राज्ञस्य ज्ञानं सारभूतो गुण इति विज्ञायते॥ 29॥\nविज्ञानस्य यावदात्मभाविधर्मत्वात् तेन तद्व्यपदेशो न दोषः। तथा च खण्डादयो यावत्स्वरूपभाविगोत्वादिधर्मशब्देन गौरिति व्यपदिश्यमाना दृश्यन्ते स्वरूपनिरूपणधर्मत्वादित्यर्थः। चकारात् ज्ञानवदात्मनोऽपि स्वप्रकाशत्वेन विज्ञानमिति व्यपदेशे न दोष इति समुच्चिनोति॥ यच्चोक्तं सुषुप्त्यादिषु ज्ञानाभावात् ज्ञानस्य न स्वरूपानुबन्धिधर्मत्वमिति, तत्राह - तुशब्दश्चोदिताशङ्कानिवृत्त्यर्थः। अस्य ज्ञानस्य सुषुप्त्यादिष्वपि विद्यमानस्य जागर्यादिष्वभिव्यक्तेस्सम्भवात्, स्वरूपानुबन्धिधर्मत्वोपपत्तिः (पुंस्त्वादिवत्)। यथा पुंस्त्वाद्यसाधारणस्य धातोर्बाल्यावस्थायां सतोऽप्यनभिव्यक्तस्य युवत्वेऽभिव्यक्तौ पुंसस्तद्वत्ता न कादाचित्की भवति। सप्तधातुमयत्वं हि शरीरस्य स्वरूपानुबन्धि। * तत्सप्तधातु त्रिमलं द्वियोनि चतुर्विधाहारमयं शरीरम् इति शरीरस्वरूपव्यपदेशात्। सुषुप्त्यादिष्वप्यहमर्थः प्रकाशत इति प्रागेवोक्तम्। तस्य विद्यमानस्य ज्ञानस्य विषयगोचरत्वं जागर्यादावुपलभ्यते। एते चात्मनो ज्ञातृत्वादयो धर्माः प्रागेवोपपादिताः। अतो ज्ञातृत्वमेव जीवात्मनः स्वरूपम्। स चायमात्माऽणुपरिमाणः। * न प्रेत्य संज्ञास्तीत्यपि न मुक्तस्य ज्ञानाभाव उच्यते, अपि तु * एतेभ्यो भूतेभ्यस्समुत्थाय तान्येवानुविनश्यतीति संसारदशायां यद्भूतानुविधायिप्रयुक्तं जन्मनाशादिदर्शनं तन्मुक्तस्य न विद्यते, * न पश्यो मृत्युं पश्यति न रोगं नोत दुःखताम्। सर्वं ह पश्यः पश्यति सर्वमाप्नोति सर्वशः।, * नोपजनं स्मरन्निदं शरीरम्, * मनसैतान् कामान् पश्यन्रमते इत्यादिश्रुत्यैकार्थ्यात्।\nअन्यथा सर्वगतत्वपक्षे तस्य ज्ञानमात्रत्वपक्षे च नित्यमुपलब्ध्यनुपलब्धी सहैव प्रसज्येयाताम्; अन्यतरनियमो वा- उपलब्धिरेव वा नित्यं स्यात्, अदनुपलब्धिरेव वा; एतदुक्त्तं भवति- लोके तावद्वर्तमानयोरात्मोपलब्ध्यनुपलब्ध्योरयं ज्ञानात्मा सर्वगतो हेतुः स्यात्; उपलब्धेरेव वा- अनुपलब्धेरेव वा; उभयहेतुत्वे सर्वदा- सर्वत्रोभयं प्रसज्येत यद्युपलब्धेरेव, सर्वस्य सर्वदा सर्वत्रानुपलभ्भो न स्यात्, अथानुपलब्धेरेव सर्वदा सर्वत्रोपलब्धिर्न स्यात्- इति। अस्माकं शरीरस्यान्तरेवावस्थितत्वादात्मनस्तत्रैवोपलब्धिर्नान्यत्रेति व्यवस्थासिद्धिः। करणायत्तोपलब्धेरपि सर्वेषामात्मनां सर्वगतत्वेन सर्वैः करणै सर्वदा संयुक्त्तत्वाददृष्टादेरप्यनियमादुक्त्तदोषः समानः॥ 32॥॥ ज्ञाधिकरणं समाप्तम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.3.4 ज्ञाधिकरणम्\nकिं जीवश्चैतन्यमात्रवपुः, उत जडस्वरूप एवागन्तुकचैतन्यगुणः; अथ ज्ञातृत्वैकस्वरूप इति संशयः । चैतन्यमात्रवपुरिति प्रथमः पक्षः । विज्ञानं यज्ञं तनुते यो विज्ञाने तिष्ठन् ज्ञानस्वरूपमत्यन्तनिर्मलम् इत्यादिश्रुतिस्मृतिभ्यः । द्वितीयस्तु - सुषुप्तिमूर्च्छादिषु सतोऽप्यात्मनश्चैतन्याऽनुपलब्धेः, जाग्रतोऽपीन्द्रियव्यापारान्वयव्यतिरेकानुविधायित्वाच्चैतन्यस्य, \"न प्रेत्य संज्ञास्ती\"ति मुक्तस्य चैतन्यप्रतिषेधाच्च, पाषाणकल्प एवागन्तुकचैतन्यगुणः, सर्वत्र कार्योपलब्धेः सर्वत्र सन्निधानात् शरीरगमनेनैव कार्यसंभवे गतिकल्पनायोगात्, सर्वगतश्चेति । राद्धान्तस्तु - \"अथ यो वेदेदं जिघ्राणीति स आत्मा\", \"मनसैतान्कामान्पश्यन्रमते\", \"न पश्यो मृत्युं पश्यति\", \"सर्वं ह पश्यः पश्यति\", \"द्रष्टा श्रोता घ्राता रसयिता\" इत्यादिश्रुतिभ्यो बद्धमुक्तोभयावस्थो ज्ञातैवात्मा । ज्ञानमात्रव्यपदेशस्तु ज्ञानस्य प्रधानगुणत्वात्, स्वरूपानुबन्धित्वेन स्वरूपनिरूपकगुणत्वात्, आत्मस्वरूपस्य ज्ञानवत्स्वप्रकाशत्वाद्वोपपद्यते । सुषुप्तिमूर्च्छादौ सदेव ज्ञानं कर्मणा संकुचितमनभिव्यक्तमपि जागरादौ विकसितमभिव्यज्यत इति न विरोधः । \"न प्रेत्य संज्ञाऽस्ती\"ति सांसारिकदेहाद्यस्मरणविषयम्, \"नोपजनं स्मरन्निदं शरीरमि\"त्यादिनैकार्थ्यात् । सर्वगतत्वं तु अणुत्वगत्यादिश्रुतिविरुद्धम् । सूत्रार्थस्तु - ज्ञोऽत एव । अतः - श्रुतेः, ज्ञातैव ॥\nश्रुतेरिति वर्तते । तेन प्रद्योतेनैष आत्मा निष्क्रामति ये वै के चास्माल्लोकात्प्रयन्ति चन्द्रमसमेव ते सर्वे गच्छन्ति तस्माल्लोकात्पुनरेत्यस्मै लोकाय कर्मणे इत्याद्युत्क्रान्तिगत्यामतीनां श्रवणादणुर्जीवः ॥\nचशब्दोऽवधारणार्थः । यद्यप्युत्क्रान्तौ स्थितस्य शरीरविश्लेषेण कथंचित्संपाद्यत्वमस्ति; उत्तरयोः - गमनागमनयोस्तु स्वात्मनैव संपाद्यत्वमवश्याभ्युपेयम् ॥\n\"योऽयं विज्ञानमय\" इति जीवं प्रस्तुत्य \"स वा एष महानज आत्मा\" इति महत्वश्रुतेः नाणुर्जीव इति चेन्न; इतराधिकारात् - जीवेतरपरमात्माधिकारात् । \"यस्यानुवित्तः प्रतिबुद्ध आत्मा\" इति हि मध्ये परमात्मा प्रस्तुतः ॥\n\"एषोऽणुरात्मा चेतसा वेदितव्यः यस्मिन्प्राणः पञ्चधा संविवेशे\"ति साक्षादणुशब्दादणुरेवायम् । उन्मानाच्चाणुरेव । उन्मानम् - उद्धृत्य मानम् । \"आराग्रमात्रो ह्यवरोऽपि दृष्टः\" इत्याराग्रमुद्धृत्य तन्मानत्वं हि जीवस्य श्रूयते ॥\nआत्मनोऽणुपरिमाणस्य सकलदेहव्यापि सुखाद्यनुभवः कथमित्यत्र मतान्तरेण परिहारमाह - अविरोधश्चन्दनवत् ॥२४॥ यथा हरिचन्दनबिन्दुः देहैकदेशवर्त्यपि सकलदेहवर्तिनमाह्लादं जनयति, तद्वदविरोधः ॥\nचन्दनबिन्दोर्देहैकदेशविशेषस्थित्यपेक्षस्तथाभावः; आत्मनस्तु न तथेति चेन्न, आत्मनोऽपि तथाभावाभ्युपगमात्; हृदि ह्ययमात्मा स्थित इति श्रूयते - \"योऽयं विज्ञानमयः प्राणेषु हृद्यन्तर्ज्योतिरि\"त्यादौ ॥\nवाशब्दो मतान्तरव्यावृत्त्यर्थः । आत्मा स्वगुणेन ज्ञानेन सकलदेहं व्याप्यावस्थितः; यथा द्युमणिमणिप्रभृतीनामेकदेशवर्तिनामालोकः तद्गुणः अनेकदेशव्यापी दृश्यते ॥२६॥\nविज्ञानं यज्ञं तनुते इत्यादौ ज्ञानमेवात्मेति व्यपदिश्यत इति चेत्; तत्राह - व्यतिरेको गन्धवत् तथा च दर्शयति ॥२७॥ जानामीत्यात्मगुणत्वेन प्रतीतेः व्यतिरेकोऽभ्युपगमनीयः । यथा गन्धवती पृथिवी इत्युपलब्धौ गन्धस्तद्गुणस्तद्व्यतिरिक्तः । दर्शयति च श्रुतिः जानात्येवायं पुरुष इति ॥\nन केवलं जानामीति पृथगुपलब्धिमात्रम्; आत्मनः पृथक्त्वेनोपदिश्यते च ज्ञानम्, न हि विज्ञातुर्विज्ञातेर्विपरिलोपो विद्यते इति ॥\nविज्ञानमात्मेति व्यपदेशः कथमुपपद्यत इत्यत्राह - तद्गुणसारत्वात्तु तद्व्यपदेशः प्राज्ञवत् ॥२९॥ ज्ञानगुणसारत्वादात्मनो ज्ञानमिति व्यपदेशः; यथा प्राज्ञः, ब्रह्मणा विपश्चिता यस्सर्वज्ञस्सर्ववित् इति सर्वज्ञ एव ज्ञानगुणसारत्वात् सत्यं ज्ञानमिति व्यपदिश्यते ॥\nयावदात्मभावित्वाच्च न दोषः तद्दर्शनात् ॥३०॥ ज्ञानस्य यावदात्मस्वरूपभावित्वाच्च तेन तद्व्यपदेशो न दोषः, खण्डादिषु तथा दर्शनात्; खण्डादिषु हि यावत्स्वरूपभाविधर्मत्वेन गोत्वस्य गौरिति व्यपदेशो दृश्यते; चकारादात्मनः स्वप्रकाशत्वेन ज्ञानमिति व्यपदेशो न दोष इत्युच्यते ॥\nसुषुप्त्यादिषु ज्ञानस्यानुपलब्धेर्न यावदात्मभावित्वमित्याशङ्क्याह - पुंस्त्वादिवत्त्वस्य सतोऽभिव्यक्तियोगात् ॥३१॥ तुशब्दश्शङ्कानिवृत्त्यर्थः; सुषुप्त्यादिष्वपि सतो ज्ञानस्यानभिव्यक्तस्य जागर्यादिष्वभिव्यक्तिसंभवात् यावदात्मभाव्येव ज्ञानम् । पुंस्त्वादिवत् - पुंस्त्वमिति पुरुषासाधारणधातुरुच्यते; यथा सप्तधातुमयत्वेन शरीरस्य पुंस्त्वस्य बाल्येऽपि सतोऽनभिव्यक्तस्य सप्तमधातोः युवत्वेऽभिव्यक्तिः ॥\nएवमात्मनो ज्ञातृत्वमणुत्वं चोक्त्वा पक्षान्तरे दोषमाह - नित्योपलब्ध्यनुपलब्धिप्रसङ्गोऽन्यतरनियमो वाऽन्यथा ॥३२॥ अन्यथा - ज्ञानात्मवादे सर्वगतात्मवादे च उपलब्ध्यनुपलब्धी नित्यवत् प्रसज्येयाताम्; उपलब्ध्यनुपलब्ध्योरन्यतरनियमो वा । ज्ञानात्मपक्षे तावत् ज्ञानस्य प्रकाशस्वभावत्वात्प्रकाशपर्यायोपलब्धेर्नित्यवत्प्रसक्तिरनिवार्या । ज्ञाने विद्यमाने सति हेत्वन्तरेणानुपलब्धिजननायोगात् ज्ञानमेवानुपलब्धेरपि हेतुरित्यास्थेयम् । ज्ञानस्य सर्वदा वर्तमानत्वात् सर्वदोभयप्रसक्तिः । अथ युगपद्विरुद्धकार्यजननायोगात् ज्ञानमुपलब्ध्यनुपलब्ध्योरन्यतरहेतुरास्थीयते, तदाऽन्यतरनियमस्स्यात् । सर्वगतत्वपक्षे यथा ज्ञानात्मवादिनाम्, तथैव हेतुजन्यज्ञानवादिनोऽपि सर्वेषामात्मनां सर्वगतत्वे सर्वस्यात्ममनस्संयोगादेः हेतोस्सर्वेषां साधारणत्वात् उक्तरीत्या तथैव प्रसक्तिः । अदृष्टोत्पत्तिहेतोरपि सर्वस्य साधारणत्वाददृष्टेनापि न व्यवस्था ॥ इति ज्ञाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.3.4 ज्ञाधिकरणम्\nअथ यो वेदेदं जिघ्राणीति स आत्मा, मनसैतान् कामान् पश्यन्रमते य एते ब्रह्मलोके इत्यादिश्रुतेः बद्धो मुक्तश्चात्मा ज्ञातैव । मनोऽस्य दैवं चक्षुः इति श्रुतेः स्वधर्मभूतं ज्ञानं मनः ॥१९॥\nउत्क्रान्तिगत्यागतीनां श्रुतेरणुर्जीवः ॥२०॥\nगत्यागत्योस्स्वात्मनैव संपाद्यत्वादप्यणुत्वं निश्चितम् ॥२१॥\nस वा एष महानज आत्मा इति श्रुतेः नाणुरिति चेत्, न, यस्यानुवित्तः प्रतिबुद्ध आत्मा इति परमात्माधिकारात् ॥२२॥\nएषोऽणुरात्मा इत्यणुशब्दात्, आराग्रमात्रो ह्यवरः इत्युद्धृत्य उन्मानशब्दाच्चाणुः ॥२३॥\nअणोरपि सकलदेहव्यापिवेदनानुभवे अन्यमतेन हेतुमाह - २४०। अविरोधश्चन्दनवत् ॥ यथा चन्दनबिन्दुरेकदेशस्थोऽपि सकलदेहव्यापि सुखं जनयति, तद्वदविरोधः ॥२४॥\nदेहदेशविशेषस्थितेश्चन्दनस्येति चेत्, न, आत्मनोऽपि तदभ्युपगमात्। हृदि ह्ययमात्मा, योऽयं विज्ञानमयः प्राणेषु हृद्यन्तर्ज्योतिः इति श्रुतेः॥२५॥ स्वमतेनाह –\nआत्मा स्वगुणेन ज्ञानेन सकलदेहं व्याप्यानुभवति, यथा मणिप्रभृतयस्स्वकीयेनालोकेन सकलदेशं व्याप्य प्रकाशयन्ति, प्रज्ञामात्रास्वर्पिता इति श्रुतेः॥२६॥ न ज्ञानात्मनोः व्यतिरेक इत्यत्राह –\nगन्धवती पृथिवी इतिवत्, अहं जानामि इति गुणवत्त्वेनोपलब्धेः व्यतिरेकोऽस्ति। दर्शयति च श्रुतिर्व्यतिरेकम् जानात्येवायं पुरुष इति॥२७॥\nआत्मनः पृथक्त्वेन चोपदिश्यते न हि विज्ञातुर्विज्ञातेर्विपरिलोपो विद्यते इति॥२८॥ योऽयं विज्ञानमय इति ज्ञानमात्रव्यपदेशः कथमित्यत्राह –\nज्ञानगुणसारत्वादात्मनो ज्ञानमिति व्यपदेशः, यथा प्राज्ञस्य विपश्चितोऽपि सत्यं ज्ञानम् इति॥२९॥\nआत्मस्वरूपानुबन्धित्वात् ज्ञानस्य तेन व्यपदेशे न दोष:। स्वरूपानुबन्धिधर्मत्वेन गोत्वादीनां खण्डादेः गौरित्यादिव्यपदेशो हि दृश्यते॥३०॥ सुषुप्त्यादिष्वसतो ज्ञानस्य यावदात्मभावित्वं कथमित्यत्राह –\nसुषुप्त्यादिषु सतो ज्ञानस्यानभिव्यक्तस्यापि जागरादावभिव्यक्तिसंभवात्। स्वरूपानुबन्ध्येव ज्ञानम्। यथा पुंस्त्वासाधरणसप्तमधातोर्बाल्येऽपि सतो युवत्वेऽभिव्यक्ति:। जीवात्मनो ज्ञातृत्वमणुत्वं चोक्तम्॥३१॥\nअन्यथा ज्ञप्तिमात्रसर्वगतात्मवादे तावन्नित्यवत् सर्वदोपलब्धिस्स्यात्, संकोचकाभावाद्विद्यमानाया अनुपलब्धेरपि सैव हेतुरिति साऽपि नित्यवत्स्यात्, ज्ञाने विद्यमानेऽपि हेत्वन्तरेण निवारणासंभवात्। आगन्तुकज्ञानसर्वगतात्मवादेऽपि स एव दोषः, सर्वात्मनां सर्वगतत्वेन ज्ञानहेतूनां मनस्संयोगादीनां सर्वसाधारणत्वात्। अदृष्टहेतूनामपि सर्वसाधारणत्वात् तेनापि न नियम:। अथोपलब्ध्यनुपलब्ध्योर्विरोधादुपलब्धेरेवैते हेतवः स्युः, अनुपलब्धेर्वा, तथा सत्यन्यतरनियमस्स्यात्॥३२॥ इति ज्ञाधिकरणम् ॥ ४ ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.3.4 ज्ञाधिकरणम्\n॥ ज्ञोऽत एव ॥ अवान्तरसङ्गतिमाह - वियदादिवदिति । जीवस्वरूपस्य निरूपणीयत्वमस्त्वेव, तथाऽपि कार्य्यता\nप्रकारनिरूपणत्वाभावात् न पादेन साक्षात्सङ्गतिः, अतो वक्ष्यमाणाधिकरणचतुष्टस्य प्रसङ्गात् सङ्गतिरित्यर्थः, तत्रास्याधिकरणस्य मुखान्तरेणापि सङ्गतिरप्यस्ति जीवस्य धर्मान्यथाभावावलक्षणो विकारो न सम्भवति स्वरूपातिरेकेण ज्ञानाख्यधर्माभावात्, सेयं सङ्गतिरर्थसिद्धेत्यभिप्रेत्य न कण्ठोक्त्ता । किमित्यादि - किं जीवश्चैत्यमात्रवपुः? उत जडस्वरूप एवागन्तुकचैतन्यम्? उत स्वतो ज्ञाते? ति; किं ज्ञानमात्रवपुष्ट्वे ज्ञानस्वरूपत्वतद्धर्मकत्वपरसर्वश्रुतिसामज्जस्यम्? उतागन्तुकचैतन्यजडस्वरूपैकत्वे? उत स्वतो ज्ञातृत्वैकरूपत्वे? इति ज्ञातृत्वस्य स्वरूपत्वे सर्वत्रोपलब्धिः प्रसज्यते नेति, तदर्थं किं जीवः सर्वगतः? उताणुरिति, अणुत्वे विप्रकृष्टार्थप्रहणाग्रहणे सम्भवतो नेति, एकजातीयद्रव्यवोर्नियतधर्मधर्मिभाव उपपद्यते नेति यदा नोपपद्यते तदा विप्रकृष्टार्थग्रहणाग्रहणासम्भवेन सर्वगतत्वात् सर्वत्रोपलब्धिप्रसङ्गेन ज्ञातृत्वस्य स्वरूपत्वे सर्वश्रुतिसामञ्जस्याभावात् पक्षान्तरयोरन्यातरत् स्वीकार्य्यं स्यात्, यदा धर्मधर्मिभाव उपपद्यते तदा विप्रकृष्टार्थग्रहणाग्रहणासम्भवेनाणुत्वे सिद्धे सर्वत्रोपलम्भाप्रसङ्गात्, सर्वश्रुतिसामञ्जस्येन ज्ञातृत्वस्वरूप आत्मेति सिध्द्यति, चिन्मात्रमिति मात्रचा ज्ञातृतादिव्यावृत्तिः । चिन्मात्रमिति - भावप्रधाननिर्देशः ज्ञानत्वमित्यर्थः । ज्ञातृत्वमेवास्य स्वरूपमिति - ज्ञातृत्वं स्वस्य परस्य चावभावसप्रतिसम्बन्धित्वं, भासमानं वस्तु यस्मै भाति स हि ज्ञाता, तथात्वं ज्ञातृत्वमहंत्वमित्यर्थः, स्वरूपं स्वाभाविकाकारः, ज्ञानं यथा सत्यमित्यादि च पूर्वपक्षेऽनुसन्धेयम् । अपरस्तु कणादमतानुसारीत्यर्थः । सर्वत्र कर्योपलब्धेः बुद्धिसुखदुःखाद्युपलब्धेर्देशान्तरे भोग्यवस्तूत्पत्तिश्च विभुत्वहेतुः तदुत्पत्तिरदृष्टसम्बन्धादेव भवति, निराश्रयस्य धर्मादेस्तत्र सम्बन्धोऽनुपपन्न इति विभुत्वमभ्युपेत्यम् । गतिकल्पनायां प्रमाणभावाच्चेति - गतिकल्पनपक्षेऽगुणत्वं गतिश्चोभयं कल्प्यम्, इतरपक्षे विभुत्वमेव कल्प्यमिति कल्पनालाघवाद्विभुत्वमेवोपपन्नमिति विभुत्वसम्भवादनन्यथासिद्धं गतेः कल्पकं नास्तीति भावः । श्रुतिमाह - श्रुतिपीति । राद्धान्तमाह - एवं प्राप्त इति । ज्ञ एवेत्यादि - अत इति । श्रुतिव्यक्त्तिभेदेऽप्यतश्शब्दोऽर्थवशादपेक्षितं वाक्यविशेषमुपस्तापयति, एतच्छब्दः प्रकृतजातीयपरामर्शीत्यर्थः \"मनसैतान् कामान् पश्यन् रमते, न पश्यो मृत्युं पश्यति\" इत्यादयो मुक्त्तात्मविषयाः \"अन्योऽन्तर आत्मा विज्ञानमयः, न विज्ञातुर्विज्ञातेर्विपरिलोपोविद्यत\" इत्याद्यनुसन्धेयम् । अनन्तरसूत्रशङ्कामाह - यत्तूक्त्तमिति ॥19॥\nउत्क्रान्तिगत्यागतीनाम् ॥ ये वैकेचेति - उत्क्रान्तिशब्दानन्तरगतिशब्द उत्क्रान्त्यनन्तरभाविगतिपर इति भावः, । अस्मिन् सूत्रे श्रुत्यर्थापत्तिर्दशिता ॥20॥\n॥ स्वात्मना चोत्तरयोः ॥ कथञ्चिच्छब्देन तत्राप्यस्वारस्यं सूचितम्, अणुत्वगत्योरुभयोरपि कल्प्यत्वात् परेण कल्पनागौरवमुक्त्तं, तत्र गमनस्य श्रुतिसिद्धत्वेन कल्प्यत्वं नास्ति अतोऽणुत्वमेव कल्प्यमिति न गौरवम् तत्र विभुत्वकल्पनं श्रुतिविरुद्धम् अणुत्वकल्पनं त्वविरुद्धमिति भिदेत्यर्थः ॥21॥\n॥ नाणुरतच्छ्रुतेरिति चेन्नेतराधिकारात् ॥ अधिकारः- प्रस्तावः \"यस्यानुवित्तः\" यस्य जीवस्यानुवित्तः \"विद ज्ञाने\" उपास्य इत्यर्थः । \"यद्वा विदिर्लाभे\" प्राप्यः प्रतिबुद्ध आत्माप्राज्ञ आत्मा ॥22॥\n॥ स्वशब्दोन्मानाभ्यां च ॥ स्वशब्दः- अणुशब्दः, न त्वणुत्वाक्षेपकशब्द इति भावः । अणुत्वं गतिश्चोभ्यं श्रौतमतो न कल्पनागौरवम्, अन्यतरश्रौतत्वे च न कल्पनागौरवमित्युक्त्तम् उत्क्रान्तिगत्यागतीनामित्यादिभिः श्रुत्यर्थापत्तिदर्शितास्वशब्दोन्मानाभ्यां चेति श्रुतिर्दर्शिता \"बुद्धेरात्मामहान् पर\" इत्यत्र बहुश्रुत्यर्थापत्तिविरोधात् पूजावाचित्वाच्च महच्छब्दः प्राधान्यपरः ॥ अनन्तरसूत्रशङ्कामाह - अथ स्यादिति । वेदाना दुःखानुभवः, सुखानुभवस्याप्युपलक्षणमिदम् ॥ 23॥\nअविरोधश्चन्दनवत् ॥ वेदनामनुभवतीति - आदनपाकं पचतीतिवत्, यद्वा दुःखमनुभवतीत्यर्थः ॥24॥\nअवस्थितिवैशेष्यादिति चेन्नाभ्युपगमाद्धृदि हि ॥ तत्रैकशतं नाडीनामिति - अनेन एकदेशस्थस्य सकलशरीरव्यापिकर्मकरत्वप्रकारो दर्शितः । न त्विति - हरिचन्दनस्य हृन्नासिकानयनश्रोत्रादिमर्मप्रदेशषु स्थित्याकार्य्यकरत्वं न तु हृन्मात्र इत्यभिप्रायेण न तु चन्दनस्येत्युक्त्तम् ॥ * ॥ अनन्तरसूत्रावतारायाह - स्वमतेनेति । यद्यप्येकस्मिन्नवयविनि देशविशेषस्थित्या सर्वत्र कार्य्यकरत्वं तथा च सौभर्यादीनां बहुषु देहावयवेष्वणोरात्मनो दोविशेषस्थित्या काय्यर्करत्वं न सिद्ध्यतीत्यभिप्रायेण निर्वाहान्तरोक्त्तिरिति भावः ॥25॥\nगुणाद्वाऽऽलोकवत् ॥ अयुतसिद्धविशेषणस्य कथं देशन्तरे वृत्तिरित्यत्राह - ज्ञातुरिति ॥ * ॥ अनन्तरसूत्रमवतारयति । नन्विति -\n॥ व्यतिरेको गन्धवत्तथा च दर्शयति ॥ जानामीति धर्मधर्मिणोः प्रकृतिप्रत्ययवाच्ययोर्भेदानुभवो दशितः तथा चेति सूत्रखण्डं व्याचष्टे । दर्शयति चेति -\n॥ पृथगुपदेशात् ॥ सर्वसूत्रे सुरभिकुसुममितिवद्विशिष्यवाचिना शब्देन विशेष्याद्विशेषणतया व्यतिरेक उक्त्तः, अत्र तु विशेषणविशेष्ययोः पृथक्शब्देनाभिधानमिति भिदा ॥ * ॥ अनन्तरसूत्रशङ्कामाह - यत्त्विति ॥\nतद्गुणसारत्वात्तु तद्वयपदेश प्राज्ञवत् ॥ सारशब्देन प्रधानत्वं विवक्षितम्, तच्च यावदात्मभावित्वम्, आनन्दज्ञानयोर्गुणत्वप्रदर्शनार्थं \"स एको ब्रह्मण आनन्दः\" \"यः सर्वज्ञो, विपश्चिते\"त्यादि श्रुतिरुदाहृता । गुणवाचिशब्देन गुणयभिधानं लाक्षणिकमित्यत्राह - ॥29॥\n॥ यावदात्मभावित्वाच्च न दोषस्तद्दर्शनात् ॥ न हि गोत्वदयो यावदात्मभानिन इत्यत्राह - स्वरूपनिरूपणेति । अणुत्वादयोऽपि हि यावदात्मभाविन इति तद्वयावृत्त्यर्तं च स्वरूपनिरूपणधर्मत्वादित्युक्त्तम्, स्वरूपं- धर्मि-धर्मिस्वरूपम्; आत्मशब्दः स्वरूपपरः इत्यर्थः । चकारार्थमाह - (चकारादिति) । अनन्तरसूत्रशङ्कामाह (यच्चोक्तमिति) - ॥30॥\n॥ पुंस्त्वादिवत्त्वस्य सतोऽभिव्यक्तियोगात् । (जागर्यादिष्विति) - अत्रादिशब्देन स्वप्नदशा विवक्षिता । पुंस्त्वशब्देन धातुर्लक्षितः । आदिशब्देन योषितोऽप्युपलक्षणमिति गम्यते । बाल्ये स नास्तीति शङ्कायामाह (सप्तधातुमयं हीति) । ज्ञानस्योपलब्धिर्विषयसम्बन्धसापेक्षेत्युक्तं भवति । विद्यमानस्यानभिव्यक्तस्य कदाचिदभिव्यक्तिमात्रे दृष्टान्तोऽयम् । विषयसम्बन्धार्हत्वं प्रकाशार्हत्वं च तदानीमप्यस्तीति न स्वयंप्रकाशत्वहानिः । एवं स्वयंप्रकाशस्वरूपज्ञानोपलब्धेर्विषयसम्बन्धसापेक्षत्वे अहमर्थस्यापि तथात्वं स्यादित्याशङ्क्याह (सुषुप्त्यादिष्वपीति) । (तस्येति) विषयसम्बन्ध उपलब्धिश्च जागर्यादावित्यर्थः । अहंप्रत्ययगोचरत्वे जडत्वादिप्रसङ्गमाशङ्क्याह (एते चात्मन इति) । नित्योपलब्ध्याद्यप्रसङ्गार्थमाह - (स चायमिति) । (न प्रेत्येति) देहात्माभिमानभ्रमो नास्तीत्यर्थः ॥31।\n(सम्प्रतीति) - ज्ञानात्मवादे विभुत्वपक्षे दूषणम्, जडात्मवादे विभुत्वे च दूषणमुभयं सूत्रविवक्षितम् - व्याख्यास्यते च । तत्र प्रथमे पक्षे दूषणं प्रतिजानीते - (सम्प्रतीति) । संप्रति ज्ञानात्मवादे तस्य सर्वगतत्वे दूषणमाह -\n॥ नित्योपलब्ध्यनुपलब्धिप्रसङ्गोऽन्यतरनियमो वाऽन्यथा । नित्योपलब्धिः प्रसज्यताम् - कथं नित्यानुपलब्धिप्रसङ्गः - उभयप्रसङ्गो वा कथम् इत्यत्राह - एतदुक्त्तमिति । विकल्पशिरस्त्रयाभिप्रायेण दूषणत्रयमुच्यत इत्यर्थः । लोके तावदिति - आत्मा कुत्रचिदुपलभ्यते न गङ्गातीरादिषूपलभ्यते; एवं विद्यमानयोरुपलब्ध्यनुपलब्ध्योरुभयोरपि हेतुस्स्यादित्येकं शिरः । उपलब्धेरेव वा अनुपलब्धेरेव वेति - अत्रापि हेतुस्स्यादित्यनुवर्तते, एवं शिरस्त्रयं विवक्षितम्, किमुपलब्धिरेव स्वरूपम्? उतानपलब्धिरेव? उतोभयम्? इत्यर्थः; हेतुशब्दप्रयोगो हेत्वन्तरनैरपेक्ष्यार्थः । उक्त्तदूषणस्य स्वपक्षास्पर्शित्वमाह -अस्माकमिति । जडात्मपक्षे विभुत्वे दूषणमाह - करणायत्तेति । अदृष्टादेरप्यनियमादिति - तत्तत्कर्मानुष्ठानहेतुभूतशरीराणां सर्वात्मसाधारणत्वाददृष्टानियम इत्यर्थः । उक्त्तदोषः समान इति - करणादिकं किमुपलब्धेर्हेतुः उतानुपलब्धेः? उतोभयोरिति विकल्प्य पूर्ववद्दूषणं व्यक्त्तमिति भावः ॥ * ॥ परेषां सूत्राक्षरास्वारस्यं द्रष्ट्टशब्दस्येव ज्ञशब्दस्य ज्ञप्तिवाचित्वाभावात् \"धीरो मनीषी ज्ञः प्राज्ञ\" इत्याभिधानविदः । अत एवानुत्पन्नत्वेनाविकृतब्रह्मण एवोपाधिना जीवभावेनावस्थानातस्य च चैतन्यस्वरूपत्वादिति व्याख्यानमपि क्लिष्टम्, एतच्छब्देन साध्यतया प्रकृतानुत्पत्तिपरामर्शे तस्याः साक्षादेव ज्ञानस्वरूपत्वसाधकत्वाभावात् तदुपपादकब्रह्मानन्यत्वं, तेन ब्रह्मप्रतिपादकवाक्यजातं तेन तस्य ज्ञानस्वरूपत्वं च लक्षयित्वा तेन परमसाध्यस्योपपादनीयत्वात्साधकतया प्रकृत\nश्रुतिपरामर्षित्वं तु युक्त्तं प्रकृतत्वाविशेषेऽपि पूर्वसूत्रस्था पञ्चमी तुल्यार्थेन प्रत्ययेन साधकविषयस्वप्रकृत्यर्थसाम्यस्य च ज्ञाप्यमानतया योग्यतावशाच्छ्रुतिविशेषे प्रतिपन्ने तस्य व्यवधानेन ज्ञानस्वरूपताप्रतिपादने विलम्बत्रयाभावाच्च ज्ञानमात्रस्वरूपत्वे साध्ये ज्ञातृत्ववादिनीनां धर्मधर्मिभेदनिर्देशपराणां\nधर्मनित्यत्ववादिनीनां \"जानात्येवायम् अविनाशी वा अरेऽयमात्माऽनुच्छिति धर्मे\" त्येवमादीनां श्रुतीनां बोधो दुस्तरः । तत्र नानुच्छितिरेव धर्मतया विवक्षिता, अविनाशीत्यनेन पुनरुक्त्तिप्रसङ्गात्; अत उच्छेदरहितज्ञानधर्मकत्वं विवक्षितम् । अपरैस्त्वत एवेति पदं ताभ्यः श्रुतिभ्य इति व्याख्यातं तदप्यविरुद्धं श्रुतेरिति तु व्याख्यानं ततोऽप्युचितम्े उत्तरसूत्रस्थायाः षष्ठया अन्वयसामर्थ्येन श्रुतिरितिपदानुपङ्गस्य सूत्रकृताभिप्रेतत्वापगमात्, न ह्युत्क्रन्तिगत्यागतीनां ताभ्य इत्यन्वयो घटते, श्रुतिभ्य इति अध्याहारे तु घटते, अध्याहारसाकाङ्क्षपदानुपङ्गादपि निरपेक्षपदानुपङ्गो हि युज्यते, अश्रुतेरिति पदस्यानुपपत्तिश्च पूर्वमेव दर्शिता अन्ये तु यत एवं नात्यन्तिकनाशः प्रलये जीवस्य, किन्तु विभागशक्त्यवशेष एव, अत एव ज्ञत्वमपि सिद्धम्, तस्यमवस्थायां \"यद्वैतं न पश्यति पश्यद्वैतं न पश्यती\"ति ज्ञत्वाविनाशित्ववचनमस्ति हीति व्याचक्षते, तदपि कक्ष्यान्तरसाकाङ्क्षहेतूपस्थापकत्वादपि तद्विलम्बानपेक्षहेतूपस्थापकत्वस्य न्याय्यतया प्रत्युक्त्तम्, प्रलये विभागशकत्यवशेषावस्थानं हि न साक्षादेव ज्ञानस्वरूपत्वसाधकं, किन्तु प्रलयविषयश्रुत्युपस्थापनद्वारेण । किञ्च ज्ञाननित्यत्वं चैवमुपपादयन्ति- सर्वाः\nसंविदोऽङ्गारादर्चिष इव नवनीतपिण्डाद् घृतमिव पुरुषाद्विभज्यन्ते तेन संयुज्यन्ते च, अतो ज्ञाननित्यत्वे न कारकवैयर्थ्यगिति तत्र किञ्चद्विमर्शनीयम् । किञ्च नवनीतपिण्डस्येवात्मनः स्वरूपैकदेश एव विभज्यमानो विषयेषु प्रसर्पति सङ्कुवति च? उत तदपृथक्सिद्धं ज्ञानतया तत्सजातीयद्रव्यान्तरम्? इति । यदि प्रथमपक्षः परिगृह्यत, तत्र ब्रूमः- अणुत्वं तावत् भवदभिमतं तत्स्वरूपाद्विभक्त्तश्चन्द्रादिषु प्रसृतः किमात्मैकदेश? उत कृत्स्नात्मा? । कृत्स्नात्मा चेच्चन्द्रग्रहणवेलायां शरीरं निरात्मकं स्यात्, यद्यकदेशः प्रसृतः, स चेदखण्डितः प्रसृतो न पुनरेति; आत्माऽपि शरीरात् बहिराकृष्टः स्यादिति शरीरं निरात्मकं स्यात्, यदि खण्डितोऽपसर्पेन्मृत्पिण्डविशीर्णधूलीपटलवन्न पुनरेयात्; तदानीमात्मैकदेशहानिः स्यात्, एवं त्रिचतुरपर्यायैरात्मोच्छित्तिः स्यात्, अनुच्छेदे च ज्वालाया इव प्रतिक्षणोत्पत्तिरात्मनः स्यात्, यद्यखण्डित एव प्रसृप्य पुनःसङ्कुचति, पटग्रहणदशायां घटग्रहंणाय पूर्वप्रसप्त एवांशः प्रसर्पति? उत प्राक्प्रसृप्तांशे शरीरस्थांशः पश्चात्प्रसर्पति? । द्वितीये पक्षे धर्मधर्मिभावाव्यवस्थानाच्छरीरस्थत्य धर्मिणोऽहंप्रत्यववेद्यस्यात्मत्वाद्धर्मित्वाद्विषयसम्बन्धिज्ञानानामिच्छादीनामिव स्वस्मै भासमानत्वाभावाच्च प्रत्यक्त्वाप्रत्यक्त्वधर्मधर्मित्वादीनामंशभेदेनानियतत्वादात्मांशस्य कदाचिदनात्मत्वं प्रत्यगंशस्य कदाचित्पराकत्वं धर्मिण एव कदाचित्स्वधर्मत्वं च स्यात्, ततश्च\nकटकमुकुटादीनामिवाहमर्थस्य कर्तुर्भोक्त्तुरादिमत्त्वं स्यात्, अहमर्थस्यैव कर्त्तृत्वभोक्त्तृत्वयोगात्, अहंभावस्य चात्मन्यनियतप्रदेशवृत्तित्वाच्च । यदि प्रथमः पक्षो रोचते तर्हि प्रसर्पणाप्रसर्पणरूपविरुद्धस्वभावभाकत्वाद्धर्मधर्मिणोर्भिन्नद्रव्यत्वम् अन्यधर्मज्ञान स्यान्यं प्रति धर्मत्वाभावादपृथक्सिद्धवर्गत्वं तस्य च सङ्कोचविकासभाकत्वं चाभ्युमर्षित्वं तु युक्त्तं प्रकृतत्वाविशेषेऽपि पूर्वसूत्रस्था पञ्चमी तुल्यार्थेन प्रत्ययेन साधकविषयस्वप्रकृत्यर्थसाम्यस्य च ज्ञाप्यमानतया योग्यतावशाच्छ्रुतिविशेषे प्रतिपन्न तस्या व्यवधानेन ज्ञानस्वरूपताप्रतिपादने विलम्बत्रयाभावाच्च ज्ञानमात्रस्वरूपत्वे\nसाध्ये ज्ञातृत्ववादिनीनां धर्मधर्मिभेदनिर्देशपराणां धर्मनित्यत्ववादिनीनां \"जानात्येवायम् अविनाशी वा अरेऽयमात्माऽनुच्छित्तिधर्मे\"त्येवमादीनां श्रुतीनां बोधो दुस्तरः । तत्र नानुच्छित्तिरेव धर्मतया विवक्षिता, अविनाशीत्यनेन पुनरुक्त्तिप्रसङ्गात्; अत उच्छेदरहितज्ञानधर्मकत्वं विवक्षितम् । अपरैस्त्वत एवेति पदं ताभ्यः श्रुतिभ्य इति व्याख्यातं तदप्यविरुद्धं श्रुतेरिति तु व्याख्यानं ततोऽप्यचितम्; उत्तरसूत्रस्थायाः षष्ठया अन्वयसामर्थ्येन श्रुतिरितिपदानुषङ्गस्य सूत्रकृेताभिप्रेतत्वापगमात्, न ह्युत्क्रान्तिगत्यागतीनां ताभ्य इत्यन्वयो घटते, श्रुतिभ्य इति अध्याहारे तु घटते, अध्याहारसाकाङ्क्षपदानुपङ्गादपि निरपेक्षपदानुषङ्गो हि युज्यते, अश्रुतेरिति पदस्यानुपपत्तिश्च पूर्वमेव दर्शिता अन्ये तु यत एवं नात्यन्तिकनाशः प्रलये जीवस्य, किन्तु विभागशकत्यवशेष एव, अत एव ज्ञत्वमपि सिद्धम्, तस्यामवस्थायां \"यद्वैतं न पश्यति पश्यद्वैतं न पश्यती\"ति ज्ञत्वाविनाशित्ववचनमस्ति हीति व्याचक्षते, तदपि कक्ष्यान्तरसाकाङ्क्षहेतूपस्थापकत्वादपि तद्विलम्बानपेक्षहेतूपस्थापकत्वस्य न्याय्यतया प्रत्युक्त्तम्, प्रलयो विभागशकत्यवशेषावस्थानं हि न साक्षादेव ज्ञानधिपूर्वमुच्यते \"एष आत्माऽन्तर्हृदयेऽणीयान्व्रीहे\"रित्यादिषु; अत उपाध्यनुक्त्तेः परमात्मविभुत्ववज्जीवाणुत्वमपि नोपाधिकृतम् । किञ्च \"एषोऽणुरात्मा चेतसा वेदितव्य\" इत्यणुपरिमाणस्य मुमुक्षुवेदितव्यत्वश्रवणाच्चाणुत्वं स्वाभाविकं न ह्यौपाधिकाकारो जीवस्य स्थूलत्वादिवच्छोकमोहादिवच्च मुमुक्षोरनुसन्धेयः, \"तेन प्रद्योतेनैष आत्मा निष्क्रामति\" इत्यत्रात्मशब्दस्य निष्कृष्टात्मविषयत्वात्तस्य निष्क्रमणार्हत्वावगमाच्चाणुत्वं स्वाभाविकं, न ह्यात्मशब्द उपाधिसंसृष्टपरः लक्षणाप्रसङ्गात्, उपाधीनां जीवस्य च पृथक्पृथगुत्क्रमणश्रवणाच्चाणुत्वं निरुपाधिकं \"तमुत्क्रान्तं प्राणोऽनूत्क्रामति प्राणमनूत्क्रामन्तं सर्वे प्राणा अनूत्क्रामन्ती\"ति हि श्रूयते, मनश्च प्राणशब्दवाच्येष्वन्तर्भूतं \"दशेमे प्राणा आत्मैकादश\" इति श्रुतेः, मनोव्यतिरिक्त्ता बुद्धिरणुत्वोपाधिरिति चेत्- बुद्धिव्राऽन्यद्वा तत्किञ्चिदुपाधित्वेनोच्यताम्, तर्तिक मनोवृत्तिरूपम्? उत तत्त्वान्तरम्? । आद्ये मनसः पृथगुत्क्रान्तिश्रवणात् जीवस्य तद्वृत्तितोऽपि पृथगुत्क्रान्तिः सिद्धा ।\nतत्त्वान्तरत्वे च समष्टिरूपस्य तस्याणुत्वान्नोपाधित्वं, व्यष्टिरूपत्वे च देहसङ्घाततदाश्रयतदाश्रितेष्वन्यतमेन भवितव्यम्, सङ्घातरूपत्वे तस्याणुत्वाभावदनुपाधित्वं, देहाश्रयतया जीवोपकरणत्वे मुख्यप्राणान्तर्भावात्ततः पृथगुत्क्रान्तिसिद्धिः, देहस्थतया जीवोपकरणत्वे प्राणशब्दवाच्येष्वन्तर्भावात्ततः पृथगुत्क्रमणं सिद्धम् । किञ्च न केवलमुपाध्यनुक्त्तेरेवाणुत्वस्य स्वाभाविकत्वावगमः, किन्तु निरुपाधिकस्वरूपस्याणुत्ववैशिष्टयावगमाच्च तदवगमः \"एषोऽणुरात्मा\" इत्यात्मा ह्यणुत्वेन विशिष्यते, न तु वद्धः; आत्मशब्दो ह्यात्ममात्रवाची, न तूषाधिसंसृष्टवाची । ननु \"स चाऽनन्त्याय कल्पत\" इति श्रुतिरणुत्वस्यौपाधिकत्वमवगमयतीति चेन्न, स इत्यणुत्वविशिष्टं\nजीवं परामृश्य विधीयमानस्यानन्त्यस्य तदविरोधेन वर्णनीयत्वात्, वस्तुमात्रपरत्वे हि तच्छब्दस्य प्रकृतपरामर्शित्वं न स्यात् न हि घटे प्रस्तुते मृन्मात्रं परामर्शमर्हति, विशेषणप्रहाणेऽपि स्वारस्यं न स्यात् यो बालः स युवेत्युक्त्ते यथा कालभेदादविरोधः- एवं यः पूर्वमणुः स पगन्तव्यं तथा सति\nधर्मान्यथाभावरूपावस्थापत्तिरुत्पत्त्यादिस्वरूपान्यथाभावाभावान्नित्यत्वमित्यचिद्वैषम्यमास्थेयम्; उत्क्रान्ति इत्यादिसूत्रगणमधिकरणान्तरं परे व्याचक्षतेतदयुक्त्तं, ज्ञत्वचिन्तोपयोगित्वात्परिमाणचिन्तनस्य, उपयोगश्च फलिफलभावे दर्शितः, तत्र परेऽणुत्वं पूर्वपक्षीकृत्य विभुत्वमेव सिद्धान्तयन्ति, तत्र न तावादियं परब्रह्मविषया चिन्ता, तद्विभुत्वस्य बह्वधिकरणसिद्धत्वात् अल्पपरिणामश्रुतीनां च निचाय्यत्वादेवमित्यनेन कृतनिर्वाहत्वाच्च सङ्कानुत्थानात्, जीविषयेऽणुत्वस्य पूर्वपक्षीकरणमयुक्त्तम्, अणुत्वश्रुतीनां निरवकाशत्वप्रसङ्गात्, औपाधिक कारविषयत्वं तासामिति चेत् किमणुत्वं यावज्जीवभावमवतिष्ठते? उत न? । प्रथमे यावत्क्षीरभावभाविनो माधुर्य्यस्येव यावद्द्रव्यभाविनोऽणुत्वस्यौपाधिकत्वमयुक्त्तं, द्वितीये जीवस्यामोक्षस्थायित्वं न सिध्द्येत्, ततश्च वेदान्तानामनारम्भः स्यात्, जीवभावनिवृत्तिर्हि परेषां मोक्षः, अवच्छेदकोपाध्यपगमे ब्रह्मतापन्नस्य पुनरुपाध्यन्तरेण जीवभावापत्तौ घटागमापायितया घयच्छिद्रस्येवादिमत्त्वं नीवस्य प्रसजेत् । ननूपासनार्थमल्पपरिमाणत्वं पूर्वं निरूपितमत्र ब्रह्मणो जीवभावेनाणुत्वस्य स्वाभाविकत्वनिराकरणमधिकरणकृत्यमिति चेन्न, उपाध्यसम्भवात्, न तावदविद्या, तस्य अणुत्वाभावेन तदवच्छिन्नस्याप्यणुत्वानुपपत्तेः, यद्यध्यवसायादिवृत्तिभेदेन बुध्द्यादिशब्दवाच्यं मनो बुध्द्याख्यं महत्तत्त्वं वोपाधिः, तर्हि \"तस्माज्जायते प्राणो मनः, महानव्यक्त्ते लीयते\" इत्यादिश्रुत्यवगतान्मन आदिसर्गात्पूर्वं जीभावाभावात् जीवस्यादिमत्त्वं स्यात् । ननु यथा त्वन्गते जीवात्मधर्मभूतस्य ज्ञानस्य विभोरपि कर्मणाऽत्यन्तसङ्कोचः प्रलयदशायामप्युपपद्यते, तथा कृत्स्नप्रलयदशायामन्तःकरणाद्यभावेऽपि कर्मकृतमणुत्वं जीवस्य सम्भवतीति चेत्- न, अवच्छेदकाभावचोद्यस्य सङ्कोचसद्भावप्रतिबन्द्यापरिहारायोगात्, स्वतो विकासशक्त्तियुक्त्तस्य धर्मभूतस्य ज्ञानस्य विकासप्रतिबन्धकं कर्माभ्युपगम्यते, न तु विकसितस्यैकदेशावच्छेदकमिष्यते, त्वन्मतेऽपि सर्वगतस्यैव सतो ब्रह्मणः क्कचित्प्रदेशेऽणुत्वमवच्छेदकपरिमितद्रव्यसापेक्षं विकासप्रतिबन्धकेन कर्मणा न सम्पत्स्यते, अत आमेक्षस्थायिनः कस्यचिदुपाधेरसम्भवाज्जीवाणुत्वस्यौपाधिकत्वमयुक्त्तम् । किञ्च \"बालाग्रशतभागस्य, आताग्रमात्र\" इत्यादिष्वणुत्वश्रुतिपूपाधिर्न श्रूयते यथा परमात्मनो विभुत्वश्रुतिषु, तस्य चाणुत्वमुपामिति कलृप्तप्रकारेणानन्त्यश्रुतिनिर्वाहे सम्भवति कल्पकान्यथासिद्धेर्वेष्टनकल्पनमयुक्त्तम्, सङ्कोचकान्वथासिद्धेरेव प्रथमावगताणुत्वसङ्कोचश्चानुपपन्नः, अतस्तदविरोधाय कलृप्तप्रकारेणानन्त्यं प्रभाभूतज्ञानद्वारा वर्णनीयमित्यानन्त्यश्रुत्याऽपि नाणुत्वस्यौपाधिकत्वसिद्धिः यतोऽणुत्वं स पूर्वपक्षीकार्य्यम् अत एव \"व्यतिरेको गन्धव\"दिति सूत्रमपि न पूर्वपक्षविषयं गुणस्य ज्ञानस्य स्वा\nश्रयातिरिक्त्तप्रदेशवृत्तित्व समर्थनपरं तस्य युक्त्तिशून्यत्वात्, तच्च दृष्टान्तस्य पुष्पगन्धस्य साध्यविकलत्वात्, न हि परगाद्याश्रयं विना गन्धः प्रसरति \"तद्भुणे\" ति अन्तःकरणगुणा इच्छाद्वेपादयः- तत्सारोऽयम्, अतोऽणुत्वव्यपदेश उपाधिकृत इत्युक्त्तम्, तदयुक्त्तम्- अन्तःकरणस्याप्रकृतस्य तच्छब्देन परामर्शायोग्यत्वात्, प्राज्ञवदिति दृष्टान्तः\nसाधनविकलः- तस्यान्तःकरणावच्छेदकत्वभावात्, दहराद्युपासनेष्वणुत्वस्यौपाधिकत्वमात्रं साम्यमिति चेत्- न, प्रयुक्त्तहेत्वतिरिक्त्तस्य हेतोर्दृष्टान्ते कल्पनस्य क्लिष्टत्वात्, अक्लिष्यत्वं सम्भवति तदयोगाच्च, दार्ष्टान्तिकस्यैव दृष्टान्तत्वं प्रसजेत्, परमात्मनो जीवत्वेनाणुत्वे जीवस्यैव दृष्टान्तत्वाज्जीवभावेनाणुत्वस्थोपासनार्थतयाऽणुत्वं दृष्टान्त इति चेन्न, \"अहिकुण्डलव\"दितिवदवस्थाविशेषवाचिशब्दाभावात्, अतो दृष्टान्तदार्ष्टान्तिमभावस्वारस्यसिद्धधर्मिभेदोऽवतिष्ठत एव, स चास्मत्पक्ष एव सिद्धयति- संसृष्टयोर्वियोगनियमात् जीवान्तःकरणयोर्वियोगे सति जीवस्यासत्त्वमसंसारित्वं वा स्यादिति शङ्कायां यावदात्मनः संसारः- तावद्भावित्वादन्तःकरणस्य नोक्त्तदोष इत्यनन्तरसूत्रं व्याख्यातम्, तदप्ययुक्त्तम्- आत्मशब्दस्य संसारविशिष्टवाचित्वाभावात्, न हि देवदत्तशब्द एव दण्डिनमुपस्थापयति सुषुप्तिप्रलययोरप्रबोधेनान्तःकरणाभावान्न यावदात्मभावित्वामिति शङ्कापरिहारर्थत्वमनन्तरसूत्रस्याप्ययुक्त्तं \"महानव्यक्त्ते लीयते\" इति बुद्धिलक्षणस्य महच्छब्दवाच्यान्तःकरणस्य लयश्रवणात्, शक्त्तिरूपेण तदानीमप्यवतिष्ठत इति चेत्- शक्त्तिशब्देन किमविधामात्रं विवक्षितम्? उतान्तःकरणोत्पादनार्हमचिद्द्रव्यम्? उतावस्थाविशेषापन्नमचित्तत्त्वं? । प्रथमे- अविद्याया अणुत्वाभावादणुपरिमितत्वं जीवस्यामोक्षस्थायि न भवेत्, द्वितीये- घटस्येवान्तःकरणस्य न यावदात्मभावित्वसम्भवः,\nन हि मृन्मात्रं घटोत्पादनार्हमिति घटोऽवस्थितो भवति; तृतीये- लघुश्रुतिविरोधः, न हि मृन्मात्रदशायां घटाद्यवस्थासम्भवः, एतावद्दूषणमपरेषामपि तुल्यं प्रतिजीवमणवोऽनाद्यविद्या बह्वयः सन्तीति तासां स्थूलतामत्तिः सृष्टिः, सूक्ष्मतापत्तिर्लय इति चेत्- न, तस्या अणुत्वाप्रहाणे सर्षपादेरिव स्वपरिमाणावस्थायां न प्रलयः, द्वितीयेऽणुत्वप्रहाशे जीवस्यामोक्षस्थायित्वभावः । ननु स्वपरिमाणाप्रहाणेऽपि इच्छाद्वेषादिकाय्यर्जननानर्हत्वादेव प्रलीनत्वमिति चेत् प्राणाकाशदिप्रलयस्यापि तथात्वप्रसङ्गात्, \"एतस्माज्जायते प्राणो मन\" इति प्राणादीनामविशेषण ह्युत्पत्त्यादिकं श्रूयते \"नित्योपलब्धी\"ति- अन्तःकरणानभ्युपगमे आत्मेन्द्रियसन्निधानान्नित्यमुपलब्धिः, न चेदनुपलब्धिर्वा प्रसजेत्; आत्मनीन्द्रियेऽपि वा शक्त्तिप्रतिबन्धः कल्पनीयः, आत्मनो निर्विकारत्वात्सोऽनुपपन्नः, अकस्मादिन्द्रियेषु च सोऽनुपपन्न इति व्याख्यातं- तदप्युयुक्त्तम् अन्तःकरणाभ्युपगमेऽपि नित्यानुपलम्भादिप्रसङ्गस्य, शक्त्तिप्रतिबन्धकल्पनानुपपत्तेश्च तुल्यत्वात्, अन्तःकरणस्यावधानानवधानाभ्यां नित्योपलम्भाद्यप्रसङ्ग इति चेन्न, लाघवन्यायेनात्मन एवावधानानवधानाभ्यां तदप्रसङ्ग इति कल्पनस्य युक्त्तत्वात्, आत्मनो निर्विकारत्वेऽपि इच्छाद्वेषादिवत् प्रतिब्धशक्त्तिमत्त्वमपि युज्यते, इच्छाद्वेषादिकमपरमार्थ इति चेत्- शक्त्तिप्रतिबन्धोऽपि तादृश एवात्मनि कल्प्यताम्, इन्द्रियेषु तत्कल्पनमपि नाकस्माद्भवति, अदृष्टदेशकालदिसापेक्षत्वात् यदि \"अन्यत्र मना अभूव\"मिति श्रुतिवशादन्तःकरणाभ्युपगमः, तर्ह्यन्यथासिद्ध्युपहतदुर्बलतर्कं विहाय श्रुतिवलमेव सूत्रयितव्यम्, अतः सूत्रवैयर्थ्यमेव भवति । अन्येषां तु पक्षो न विरुद्धः \"व्यतिरेकोगन्धव\"दिति सूत्रस्य ज्ञातृत्वे प्रमाणोपस्थापत्वमेव युक्त्तं- न तु गुणस्य स्वाश्रयानतिवृत्तित्वशङ्कापरिहारार्थत्वम्, गन्धदृष्टन्तेन तस्याः दुष्परिहरत्वात्, गन्धाश्रयद्रव्यसूक्ष्मावयवविशरणाद्वि दूरे गन्धोपलब्धिः । न च प्रविरलमेव द्रव्यं गुण इत्युज्यत इति च युक्त्तं- तूलस्य गुणत्वाप्रसिद्धेः, न च विशीर्णाविरलद्रव्यं गुणः- अयश्चूर्णस्यायोगुणत्वाप्रसिद्धेः, स्वाभ्युपगतं गुणगुणिनोरभेदमाश्रित्य गुणत्वव्यवहार इति चेन्न, बहुलद्रव्यस्याप्यभिन्नत्वाविशेषण गुणव्यवहारप्रसङ्गात् । विरलत्वं नाग किं सन्तरत्वं? तदा ज्ञानस्य गुणत्वं न स्यात्, प्रसृप्तज्ञानस्य जालस्येव सच्छिद्रत्वादर्शनात्; यदि सूक्ष्मत्वं विरलत्वं तर्ह्यात्मस्वरूपस्यापि गुणत्वं स्यात्, अङ्गारे सत्यर्चिषां नाशे पुनरपि प्रभोत्थानं युक्त्तं- परिणामित्वात् पुनर्ज्ञानप्रभोत्थानमयुक्त्तमिति शङ्कानिरासार्थं मणिप्रभादृष्टान्तविषयं \"यावदात्मभावित्वा\" दिति सूत्रमित्ययुक्त्तं \"गुणाद्वाऽऽलोकव\"दित्यत्रैव प्रभाप्रभावद्दृष्टान्तस्याभिहित्वात् रत्नप्रभान्यायेन धर्मधर्मिभावे सम्भवति प्रभानुत्थानशङ्कानुपपत्तेः, तत्र प्रदीपप्रभादृष्टान्त एवाभिप्रेतः- न तु मणिप्रभादृष्टान्त इति चेत्- आलोकशब्दस्य साधारणस्य सङ्कोचकाभावाद्विज्ञानव्यपदेशामुख्यत्वदोषपरिहारस्यापेक्षितत्वेन तदकरणानुपपत्तेश्च ॥ 32 ॥\n॥ ज्ञाधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.3.4 ज्ञाधिकरणम्\n10. कैश्चिज्ज्ञानत्वमात्रं कथितमुपधिजा ज्ञातृतैवात्मनोऽन्यै-  \nस्तत्राम्नाया(त्र श्रुत्या)दिबाधं प्रथयति विविधं ज्ञोऽत इत्यादिसूत्रैः ।  \nपूर्वन्यायादमुष्मिञ् जनिलयरहिते नित्यबोधेऽत्र चोक्ते  \nसंकोचाद्यर्हबुद्धेर्विकृतिवचनमप्यस्य सद्वारकं स्यात् ॥\n11. ज्ञातृत्वं ज्ञानता च श्रुतिभिरभिदधे नात्र पक्षे पतामः  \nसर्वत्रात्मा न भायात् किमिति न निगमैर्देहिनोऽणुत्वसिद्धेः ।  \nस्वाभासैकस्वमूर्तेरविशदमहमस्सर्वदा भानमिष्टं  \nधीसंकोचात् सुषुप्तिप्रभृतिषु विशदोल्लेखमात्रोपरोधः ॥\n12. धर्मस्थे त्वेवकारे त्रिविधमपि भवेत्तद्व्यवच्छेदकत्वं  \nधर्मिण्यस्यान्वये स्यात्तदितरविषये तस्य धर्मस्य हानिः ।  \nजानात्येवेत्यबोद्धा न भवति जडता ज्ञानमात्रोक्तिवार्या  \nज्ञानालोपादिवाक्यानुगुणविषयतां यात्यसावेवकारः ॥\n13. उत्क्रान्तिस्पन्दनाणूपमितिवचनतोऽणीयसश्शक्तिलाभे  \nधीभूम्ना यौगपद्यं त्ववयवनयतोऽनेकमूर्तिग्रहेऽपि ।  \nयत्राम्नातं विभुत्वं परविषयमिदं भाति तात्पर्यलिङ्गै-  \nर्जीवे व्यापित्ववादो मतिमहिमपरस्स्वच्छताद्याशयो वा ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.3.4 ज्ञाधिकरणम्\nअत्र सङ्गतिर्भाष्ये - 'वियदादिवज्जीवो नोत्पद्यत इत्युक्तम् । तत्प्रसङ्गेन जीवस्वरूपं निरूप्यते' इति । अयमर्थः - अस्मिन्पादे प्रथमद्वितीयाधिकरणयोस्साक्षात्सङ्गतिः; कार्यस्वरूपनिरूपणपरत्वात् । तृतीयस्य त्वापवादिकी नात्मोत्पद्यत इति पूर्वोत्पत्तिप्रतिषेधात् । उत्तरेषां चतुर्णामप्यधिकरणानां प्रासङ्गिकी सङ्गतिः, कार्यजीवस्वरूपनिरूपणप्रसक्तानां चतुर्णामप्यर्थानां परिशोधनात् । तृतीयचतुर्थयोस्तु विशेषतस्सङ्गतिः कथ्यते । पूर्वाधिकरणद्वये हि वियदादीनां स्वरूपान्यथाकरणेन कार्यत्वमुक्तम् । तृतीयाधिकरणे जीवस्य स्वभावान्यथाकरणेन कार्यत्वमिति विशेषितम् । तत्र पूर्वपक्षवादी प्रत्यवतिष्ठते — यदि जीवस्य ज्ञानं स्वभावः, तदा खलु भवदुक्तिरियं सङ्गच्छते । अपि तु ज्ञानं स्वरूपमेव, तेन कथं विभागेन व्यवहार इत्याशङ्क्याधिकरणान्तरमारभ्यते । तदर्थविचारस्तु - किं जीवश्चैतन्यमात्रवपुः उत जडस्वरूप एवागन्तुकचैतन्योऽथवा ज्ञातृत्वरूप इति । किं ज्ञप्तिमात्रवपुष्ट्वे ज्ञानस्वरूपत्वतद्धर्मकत्वपरसर्वश्रुतिसामञ्जस्यम्, उतागन्तुकचैतन्यजडस्वरूपत्वे, उत ज्ञातृत्वैकस्वरूपत्व इति । किं ज्ञातृत्वस्य स्वरूपत्वे सर्वत्रोपलब्धिः प्रसज्यते नेति । तदर्थं किं जीवस्सर्वगत उताणुरिति । अणुत्वे विप्रकृष्टार्थग्रहणाग्रहणे सम्भवतो नेति । एकजातीयद्रव्ययोर्नियतधर्मधर्मिभाव उपपद्यते नेति । एतस्मिन्खल्वधिकरणे जीवस्य ज्ञानस्वरूपमात्रत्वं, जडस्यैव तस्यागन्तुकचैतन्ययोगञ्च प्रतिक्षिप्य, ज्ञानस्वरूपत्वसंवलितं ज्ञातृत्वमेव स्वभाव इति स्थाप्यते । तत्र पूर्वपक्षसिद्धान्तयोरपेक्षितान्यौपनिषदवाक्यानि, ये च तदर्थविशेषास्तानि सर्वाण्यपि भाष्य एव सुव्यक्तमुक्तानीति न विशेषतो वक्तव्यमिह किञ्चिदवशिष्यते । तथाप्येतदधिकरणविषयवेद्यानामनवद्यानामपि तत्रतत्रास्पृष्टावद्यत्वद्योतनाय यत्किञ्चिदिह कथ्यते । अत्र मृषावादिनः प्राहुः - ज्ञानमात्रमेवात्मतत्त्वमिति । कणचरणाक्षपादपक्षनिक्षिप्तचेतसस्तु जडस्वरूपमप्यात्मतत्त्वमागन्तुकचैतन्यगुणकमिति प्रतिपेदिरे । तदिदं पक्षद्वयमप्यनूद्य प्रतिक्षिपति - कैश्चिदित्यादिना । उपधिजा ज्ञातृता - देहाद्युपाधिप्रयुक्तेत्यर्थः । कथितेति लिङ्गव्यत्ययः कार्यः । तत्र द्वयोरपि पक्षयोः श्रुत्यादिबाधं ज्ञोऽत इत्यादिसूत्रैस्सूत्रकारो विविधं प्रथयतीत्यन्वयः । ज्ञ इति ज्ञातृवाचिपदम् । तेन ज्ञानस्वरूपस्यैवात्मनो ज्ञातृत्वमेव स्वभावो इत्युक्तं भवति । एकजातीययोरेव द्रव्ययोराश्रयाश्रयिभावस्सम्भवतीति प्रथमसूत्र एवोक्तमिति भाष्यकारैरेव स्पष्टमभिहितम् । ननु जीवस्वरूपनित्यत्वे तस्य च धर्मभूतज्ञाने स्वाभाविकतया नित्यत्वेन भवद्भिरङ्गीकृते सति स्वरूपस्वभावाभ्यां जीवस्य कार्यत्वाभावात् कथं वेदान्तेषु जीवोत्पत्तिवादा निर्वाह्या इत्याशङ्क्याह - पूर्वेति । पूर्वाधिकरणोक्तप्रक्रियया जीवनित्यत्वे सति, एतदधिकरणप्रक्रियया तज्ज्ञाननित्यत्वे च सति ज्ञानसंकोचविकासाभ्यामुत्पत्तिविनाशव्यवहारो घटत इत्यर्थः । अयमत्र शब्दान्वयः - पूर्वाधिकरणोक्तन्यायादमुष्मिन् जीवात्मनि जनिलयरहिते पुनरत्र नित्यबोधे चोक्ते सति संकोचाद्यर्हबुद्धियोगाद् विकृतिवचनमप्यस्य सद्वारकं ज्ञानद्वारकं स्यादिति । अत्र ज्ञानस्य सङ्कोचविकासार्हत्वं 'प्रदीपवदावेशः' इत्यादिषु सूत्रकारैरेव साधयिष्यते ॥२२९॥पूर्वं खलु ज्ञानमात्रमागन्तुकमिति न्यायवादिभिरुक्तं न पुनर्ज्ञातृत्वम्, मृषावादिभिस्तु ज्ञानत्वं नित्यसिद्धं ज्ञातृत्वं तु तत्त्वतो नास्त्येवाथाप्यविद्यापरिकल्पितमित्युक्तम्, अस्माभिस्तूभयस्मिन्नपि पक्षे पक्षपातं परित्यज्य ज्ञानत्ववत् ज्ञातृत्वमपि स्वाभाविकमित्युच्यत इत्याह - ज्ञातृत्वमित्यादिना । श्रुतिभिः किल 'जानात्येवायं पुरुषः' इत्यादिना ज्ञातृत्वमभिधीयते । 'यो विज्ञाने तिष्ठन्', 'विज्ञानं यज्ञं तनुते' इत्यादिना ज्ञानत्वमप्यभिधीयते । तेन वयमपक्षपातात् ज्ञानत्वं ज्ञातृत्वमुभयमप्यात्मनः परिगृह्णीम इत्यर्थः । अत्र चोदयति - सर्वत्रेति । जीवस्तावन्महदादिशब्दश्रवणाद्विभुरेव तथा च तस्य ज्ञानस्वरूपत्वे स्वाभाविकज्ञानगुणकत्वे च सर्वतः प्रकाशेतेति । परिहरति - नेति । 'एषोऽणुरात्मा चेतसा वेदितव्यः' इत्यादिभिर्निगमशतैर्जीवस्याणुत्वसिद्धेः । उक्तमतिप्रसङ्गं विकल्प्य दूषयति स्वाभासेति । ज्ञानस्वरूप आत्मा सुषुप्त्यादावपि नित्यं प्रकाशते । तत्र किं विशदज्ञानं प्रसज्यते? उताविशदज्ञानम्? अविशदं चेदिष्टमेव ; नित्यमेवात्मस्वरूपमात्रप्रकाशस्याङ्गीकारात् । विशदं चेत्तन्न स्यादेव ; अत्र सुप्तोऽहमोदृशोऽहमित्यादिविशदप्रकाशस्य निद्रादिदोषदूषितधर्मभूतज्ञानसंकोचेनाप्रसञ्जनीयत्वात् । तदिदं सर्वमभिप्रेत्याह - धीसङ्कोचादिति । धर्मभूतज्ञानसङ्कोचात् सुषुप्तिप्रभृतिष्वात्मविषयं विशदज्ञानमुपरुध्यते, अविशदं तु स्वरूपज्ञानं सुषुप्तावप्यनुवृत्तमेवेति न कश्चिद्दोषः ॥२३०॥उक्तमेव ज्ञातृत्वं ज्ञानस्वरूपत्वञ्च विशदमेव श्रुतिभिरुपपादयिष्यन् ‘जानात्येवायं पुरुषः' इति श्रुत्यर्थं तावदाह - धर्मस्थ इति । अत्र जानात्येवेत्येवकारः प्रयुज्यते । एवकारस्य त्रिविधो ह्यर्थविभाग उच्यते । ‘विशेषणविशेष्याभ्यां क्रियया च समन्वितः । अयोगं योगमपरैरत्यन्तायोगमेव च ॥ व्यवच्छिनत्ति धर्मस्य निपातो व्यतिरेकतः ॥' इति । यद्यप्येवं धर्मस्थेनैवकारेण विवक्षावशात् त्रिविधमप्यवधारणं कर्तुं शक्यते, अथाप्ययोगव्यवच्छेद एव प्रधानतया विवक्ष्यते । धर्मिस्थे त्वेवकारे धर्मस्यान्ययोगव्यवच्छेद इति सुप्रसिद्धमेव । अत्र पुनर्जानात्येवेति धर्मस्थो ह्येवकारो ज्ञातृत्वायोगव्यवच्छेदमेव प्रतिष्ठापयतीत्याह - जानातीति । अबोद्धा न भवति कदाचिदपि ज्ञानशून्यो न भवत्यात्मेत्यर्थः । तेन ज्ञातृत्वं स्थापितम् । ज्ञानस्वरूपत्वमपि श्रुत्यैव स्थापयति - जडतेति । 'विज्ञानं यज्ञं तनुते' इति श्रुतिरत्र विवक्ष्यते । एवं श्रुत्यर्थज्ञानत्वमुपपाद्य सिंहावलोकनन्यायेन एवकारार्थं पुनरपि परामृश्योपपादयति - ज्ञानेति । 'न विज्ञातुर्विज्ञातेर्विपरिलोपो विद्यते' इति श्रुत्यर्थं जीवस्य ज्ञानलोपाभावमेवकारो निर्धारयन् तदानुगुण्यमेव भजत इति ॥२३१॥अस्मिन्खल्वधिकरणे ज्ञानस्वरूपस्यात्मनो विभुत्वे सर्वत्रोपलम्भप्रसङ्ग इत्याद्यनिष्टप्रसङ्गपरिहारार्थं सूत्रकारैरेवाणुत्वं श्रुतिभिरुपपादितम् । महत्त्ववचनस्यान्यथासिद्धिरपि भाष्यकारैरुपपादिता । तदिदं सुखग्रहणाय संगृह्णाति - उत्क्रान्तीति । 'उत्क्रान्तिगत्यागतीनाम्' इत्यादिसूत्रोक्तं देहादुत्क्रमणं देशान्तरगमनं पुनरागमनम्, 'वालग्रशतभागस्य' 'आराग्रमात्रो ह्यवरोऽपि दृष्टः' इत्याद्यणुद्रव्योपमानम्, 'एषोऽणुरात्मा चेतसा वेदितव्यः' इति साक्षादणुत्ववचनम्, एवमादितोऽणुत्वेन सिद्धस्यापि जीवस्य शक्तिलाभे योगादिसामर्थ्यलाभे कथमनेकशरीरपरिग्रह इति चोद्यमेव हि परेषामभिमतम्, तत्परिहृतमेव, धर्मभूतज्ञानविकासेन सूत्रकारैरेव 'प्रदीपवदावेशः' इत्यादिना प्रसाधितत्वात् । इदमेवैकस्मिन्नपि शरीरे 'पादे मे वेदना', 'शिरसि मे सुखमि'ति जीवस्याणोरपि नानावयवप्रयुक्तसुखदुःखानुसन्धानेन समानमित्याह - अवयवनयत इति । अयमत्रान्वयः - अनेकदेहग्रहणेऽप्यणुतया प्रमाणसिद्धस्य जीवस्य यौगपद्यमनेकावयवेषु सुखदुःखप्रतिसन्धानवदुपपद्यत इति । यथा प्रदीपस्यैकत्रावस्थितस्यापि प्रभया धर्मभूतया तत्तत्प्रकाशकारणत्वम्, एवमणोरपि जीवस्य प्रभास्थानीयेन धर्मभूतज्ञानेन तत्तत्प्रकाशकत्वमपि युज्यत इति सन्तोष्टव्यमायुष्मता । विस्तरस्तूतरत्र भविष्यति । तर्हि तर्कं परित्यजामः, जीवस्य महत्त्वप्रतिपादकश्रुतिमवलम्ब्याणुत्वं निराकुर्म इत्याशङ्क्य यत्र विभुत्वमुच्यते तत्परमात्मविषयतया नेतव्यमित्याह - यत्रेति । परमात्मविषयकत्वनियामकलिङ्गमाह तात्पर्यलिङ्गैरिति । तात्पर्यलिङ्गपरामर्शाभावे 'पौर्वापर्यापरामृष्टश्शब्दोऽन्यां कुरुते मतिम्' इति न्यायस्स्यादित्यर्थः । ननु 'नित्यो व्यापी' इति जीवस्य व्यापित्वं सर्वाचार्यसम्मतयामुनाचार्यैरेवोच्यते तत्कथमित्याशङ्क्याह - जीव इति । जीवविभुत्ववादः ‘स चानन्त्याय कल्पते' इति धर्मभूतज्ञानव्याप्त्या वा सौक्ष्म्यात् सर्वाचेतनान्तःप्रवेशसामर्थ्याद्वा भवतीति न कश्चिद्विरोधः ॥२३२॥   \nइति ज्ञाधिकरणम् ॥ ५७ ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.3.4 ज्ञाधिकरणम्\nजीवोत्पत्तिविचारप्रसंगात् तस्य ज्ञातृत्वादिधर्मश्चित्यते ज्ञानरूपत्व ज्ञातृत्वादिविषयश्रुतिविरोधसमाधानेन जगत्कारणब्रह्मविषयश्रुतीनां\" निर्विचिकित्सप्रामाण्यसिध्यर्थं। अपि च जीवस्य धर्मान्यथाभावरूपो विकारः, न स्वरूपान्यताभावरूपइत्येतदयुक्तं। स्वरूपातिरेकेण ज्ञानाख्यधर्माभावात्। ज्ञानमेव हि तस्य स्वभावः इत्युत्थानादाक्षेपिकी संगतिरप्यनुसंधेया। किं ज्ञानस्वरूपो जीवः उतजड एवागंतुकज्ञानः, अथवा नित्यमेव ज्ञानगुणाधारतया स्वतोज्ञातेति संशये पूर्वपक्षः-'विज्ञानं यज्ञं तनुते कर्माणि तनुतेऽपिच। यो विज्ञाने तिष्ठन् विज्ञानादंतरः, ज्ञानस्वरूपमत्यंतनिर्मलं परमार्थत' इत्यादिश्रुतिस्मृतिभ्यो ज्ञानस्वरूपएवेत्येकः पूर्वपक्षः। अपरस्तु जीवस्य ज्ञानस्वरूपत्वे तस्य सर्वगतस्य सर्वदा सर्वविषयोपलब्धिप्रसंगेन चक्षुरादिवैयर्थ्यप्रसंगेन च ज्ञानविकलसुषुप्तिमूर्छाद्यभावप्रसंगेन च तस्य ज्ञानरूपत्वं नयुक्तं। अतएव सिद्धांत्यभिमतं नित्यज्ञानाधारतया ज्ञातृत्वमप्ययुक्तं। किन्तु नैयायिकादिमतरीत्या चक्षुरादिकरणाधीनज्ञानवत्त्वमेवाभ्युपेयमिति। एवं प्राप्ते सिद्धांतः- 'अथ योवेदेदं जिघ्राणीति स आत्मा, मनसैतान् कामान् पश्यन् रमते, नपश्यो मृत्युं पश्यति, जानात्येवायं पुरुषः, एषहि द्रष्टा श्रोता घ्राता रसयिते'त्यादिश्रुतिभ्यः ज्ञातैवायमात्मा। नचैवं सति सर्वदा द्रष्टा श्रोता घ्राता रमयिते'त्यादिश्रुतिभ्यः ज्ञातैवायमात्मा। नचैवं सति सर्वदा सर्वविषयोपलब्धिप्रसंगः। तस्याणुत्वात्। अणुत्वंच उत्क्रांतिगत्यागतिश्रवणात्। 'तेन प्रद्योतेनैष आत्मा विष्क्रामति, यैवैकेचास्माल्लोकात्प्रयंति चन्द्रमसमेव ते सर्वे गच्छन्ति, तस्माल्लोकात्पुनरैत्यस्मै लोकाय कर्मण'इति हि तस्योत्क्रान्तिगत्यागतयश्श्रूयन्ते। नचैतासां विभुत्वे शक्यमुपपादनं। ननु 'योयं विज्ञानमयः प्राणेष्वि'ति प्राणसम्बन्धिनं जीवं प्रस्तुत्य 'सवाएष महानजआत्मे'ति महत्वाम्नानान्नाणुरिति चेन्न। तत्र जीवादितरस्य ब्रह्मणोधिकारात्। उपक्रमे जीवप्रस्तावेपि मध्ये 'यस्यानुवित्तः प्रतिबुद्धआत्मे'ति परप्रतिपादनात्, तदनुबन्धित्वाच्च महत्वाम्नानस्य। किञ्च 'एषोणुरात्मा चेतसा वेदितव्याः यस्मिन् प्राणः पंचधा संविवेशे'ति जीवस्य साक्षादणुत्वं\" श्रूयते। 'वालाग्रशतभागस्य शतधा कल्पितस्य च। भागो जीवस्सविज्ञेय' इति 'आराग्रशतभागस्य' इति च तस्याल्पपरमाणत्वं श्रूयते। एवं\" सति शरीरैकवर्तिनो जीवस्य कथं सर्वांगीणसुखाद्यनुभव इति चेत्- चंदनवदिति ब्रूमः। यथा हरिचन्दनबिंदुर्देहैकदेश वर्त्यपि सकलदेहव्यापिनमाह्लादं\" जनयति, तथैकदेशस्थितोपि जीवस्सर्वांगीणसुखमनुभवति। 'योयं विज्ञानमयः प्राणेषु हृद्यंतर्ज्योतिः, हृदिह्ययमात्मे'त्यादिश्रुतिभिः\" तस्यापि हृदयदेशे स्थित्यभ्युपगमात्। वस्तुतस्तु- जीवो हृदि स्थितोपि स्वगुणेन ज्ञानेन सकलदेहं व्याप्नोति, यथामणिर्द्युमणिर्वा एकदेशवर्तिभिः स्वालेकैरनेकदेशं। नच ज्ञानस्वरूपएवात्मा नज्ञानगुणकइति शंकनीयं। यथा गन्धस्य पृथिवीगुणत्वेनोपलभ्यमानस्य ततो व्यतिरेकः तथा जानामीति आत्मगुणत्वेनानुभूयमानस्य ज्ञानस्य जीवाद्व्यतिरेकात्। 'जानात्येवायंपुरुष' इति श्रुत्यापि तस्य ज्ञातृगुणत्वप्रदर्शनात्, 'न हि विज्ञातुर्विपरिलोपोविद्यत' इति श्रुतौ ज्ञातृज्ञानयोः पृथगुपदेशाच्च। कथं तर्हि 'विज्ञानं यज्ञं तनुत' इत्यादिषु तस्य ज्ञानरूपत्व व्यवहारः। ज्ञानगुणसारत्वात्। ज्ञानं हि तस्य सारभूतो गुणः। ततश्च यथा ब्रह्मणः प्राज्ञस्य ज्ञानमानन्दश्च सारभूतो गुण इति 'सत्यं ज्ञानमनन्तं ब्रह्म, आनन्दो ब्रह्मेति व्यजाना'दिति ज्ञानान्दव्यपदेशः, एव मिहापि ज्ञानव्यपदेशः। ननु 'सत्यं ज्ञान'मित्यत्र अन्तोदात्तस्वरबलात् ज्ञानवत्वमर्थः प्रतिभाति। केवलं भावार्थल्युडन्ततायामंतोदात्तस्वरानुपपत्तेः। तथा हि-ल्युडादेशस्य अनइत्यस्य 'आद्युदात्तश्चे'ति प्रत्ययस्वरेण प्रथमाकारे उदात्तेलितीति लित्स्वरेण प्रकृत्याकारेचोदात्ते 'अनुदात्तं पदमेकवर्ज'मिति शेषनिघातस्वरेण प्रत्ययस्थयोरकारयोरनुदात्तयोः 'एकादेश उदात्तेनोदात्त'इत्येकादेशस्वरेण प्रकृत्याकारप्रत्ययाद्यकारयोः एकादेशेचोदात्ते सति प्रत्ययान्त्याकारस्यानुदात्तस्य विभक्त्यकारस्य च 'अनुदात्तौ सुप्तिषा'विति सुप् स्वरेण अनुदात्तस्य 'अमिपूर्व' इत्येकादेशो भवन् 'स्थानोऽन्तरतम' इति परिभाषयानुदात्तस्स्यात्। तस्य चानुदात्तस्य 'उदात्तादनुदात्तस्य च स्वरित' इति स्वरितादेशो भवेत्। अत एव तत् ज्ञानमिति पदं केवलल्युडन्तत्वे स्वरितान्तं\" स्यात्। यथा काठके 'संज्ञानं विज्ञानं प्रज्ञान'मिति। तस्मादन्तोदात्तनिर्वाहार्थमिदं ज्ञानपदं ल्युडन्तरं मत्वर्थीयाच् प्रत्ययान्तं\" वाच्यं। अर्शादेराकृतिगणत्वात्। तथासत्यंतोदात्तस्वरउपपद्यते। अर्शांद्यच्प्रत्यये 'यस्येति चे'ति प्रकृतावंत्यस्य अकारस्य लोपे 'चित' इति चित्स्वरेण मत्वर्थींयप्रत्ययस्योदात्तत्वे च सति तस्य विभक्त्यकारस्य चैकादेशस्यापि 'एकादेशउदात्तेनोदात्त' इत्युदात्तस्यैव भावात्। एवमिह ज्ञानपदप्रक्रियाश्रयणे ज्ञानवत्वमेवात्मनस्सिध्येत्। न ज्ञानरूपत्वं। तस्मात्ज्ञानरूपत्वमनेन न प्रतीयतइति चेदुच्यते- औणादिकनप्रत्ययांतत्वाश्रयणे तदपि प्रतिभाति। ज्ञाधातोराहत्य न प्रत्ययविधानाभावेऽपि 'उणादयो बहुल'मिति बहुलग्रहणेन यतो विहितास्ततोऽन्यत्रापि ते भवन्तीत्येतदर्थेन तत्सिद्धेः। औणादिकप्रत्ययांतत्वे भावार्थत्वमप्युपपद्यते। अर्त्यादिसूत्रविहितमन्प्रत्ययस्वरेणोदात्तत्वे सति तस्य विभक्त्यकारेण भवतएकादेशस्याप्युदात्तस्यैव भावात्। एवमुभयथेह ज्ञानपदप्रक्रियाश्रयणसंभवेपि प्रक्रियालाघवादौणादिकनप्रत्ययांततया भावार्थत्वमेव युक्तमित्यभिप्रेत्य भाष्यकारैर्ज्ञानस्वरूपत्वेप्रमाणतयेदमुदाहृतं। ज्ञानस्य यावदात्मभावित्वादपि तेन तस्य व्यपदेशः। खंडादीनां यावत्स्वरूपभाविगोत्वादिधर्मवाचिगवादिशब्देन व्यपदेशदर्शनात्। जीवस्य स्वप्रकाशत्वादपि ज्ञानव्यपदेशउपपद्यते। स्वप्रकाशत्वमपि स्वापेक्षमेव नतु परापेक्षमपि। स्वापेक्षमपि अहमितिप्रत्यक्त्वैकत्वविशिष्टतामात्रेण। स्वपरप्रकाशत्वं तु धर्मज्ञानस्यैव। सोयं\" प्रभाप्रभावन्न्यायोधर्मधर्मिज्ञानयोः। यदाहुः- 'स्वस्यैव भासकोदीपः स्वात्मनोऽन्यस्य च प्रभा। एवंभेदोस्ति साम्येपि ज्ञानयोर्धर्मधर्मिणो'रिति। ननु सुषुप्त्यादिषु ज्ञानाभावात् कथं ज्ञानस्य गोत्वादिवत् स्वरूपानुबन्धिधर्मत्वमिति चेत्। पुंस्त्वादिवदभिव्यक्त्येति ब्रूमः-यथा सप्तधातुमये शरीरे सदासन्नपि पुंस्त्वरूपसप्तमधातुः न बाल्ये यौवनइवाभिव्यज्यते, एवं सदासन्नेव ज्ञानगुणः सुषुप्तौ जागरइव नाभिव्यज्यते। तदानीमपि स्वयमेव प्रकाशमानतार्हत्वरूपस्य स्वयंप्रकाशत्वस्य न हानिः। अहमर्थस्य तु सुषुप्तावपि प्रकाशमानताऽस्त्येव। 'सुखमहमस्वाप्स'मिति परामर्शात्। यदाहुः- 'प्रत्यक्स्वयंप्रभसुखे नित्ये पुंसि व्यवस्थिते। अस्वाप्सं सुखमित्यादौ कालाद्यंशेऽनुमास्थितिः॥ अगायं मधुरं मदमयामित्येवमादिषु। माधुर्यादिवदत्रापि सुखं भाति तदातन'मिति। तस्माज्ज्ञानगुणस्संकोचविकासशाली, तद्धर्मी जीवस्त्वणुरित्यस्मत्पक्षे न कश्चिद्दोषः। किन्तु 'ज्ञानस्वरूपोजीवः\" सच सर्वगत' इति पक्षएव नित्योपलब्ध्यनुपलब्धिप्रसंगोन्यतरनियमोवा स्यात्। तथाहि- सर्वगतज्ञानरूपं जीवस्वरूपं किमुपलब्धेरेवहेतुः, उत अनुपलब्धेरेव, अथावाउभयोरपि। आद्ये देहावच्छिन्नप्रदेश इव अन्यत्रापि तदुपलब्धिस्स्यात्। द्वितीये देहावच्छिन्नप्रदेशेपि तदुपलब्धिर्नस्यात्। तृतीये सदोपलब्ध्यनुपलब्धी परस्परविरुद्धे स्यातां। सर्वगतोजीवश्चक्षुरादिकरणायत्तगन्तुकज्ञानइति नैयायिकादिपक्षेप्ययंदोषस्समानः। अयमर्थः 'अंशोनानाव्यपदेशा'दित्यधिकरणे स्फूटीभविष्यति। संग्रहकारिके॥ जीवं विज्ञानरूपं कतिचिदभिदधुश्श्रूयतेऽसौ तथेति ज्ञानैरागन्तुकैस्तं कतिचदथ पुनर्ज्ञातृताभाजमूचुः॥ नित्यज्ञातृत्वमन्ये तदिह समुदितो मध्यमस्तर्कपक्षः\" जानीयाद्दूरदेशे स्थितमपि हि विभुर्जीवएषोऽन्यथा ते॥ जानात्येवायमित्याद्युपनिषदुदितो ज्ञातृरूपस्सनित्यं\" सर्वज्ञस्तावतास्यादिति न यदणुरुत्क्रांतिगत्यादिमानैः। देहव्याप्तिस्तु दीपद्युतिसदृशगुणज्ञानतस्तस्य युक्ता ज्ञानत्वोक्तिस्ससारोगुणइति घटते स्वप्रकाशस्सचेति॥ इति ज्ञाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.3.4 ज्ञाधिकरणम्\n'यो विज्ञाने तिष्ठन्, विज्ञानं यज्ञं तनुते, 'ज्ञानस्वरूपमत्यन्तनिर्मलं परमार्थत' इति श्रुतिस्मृतिभिर्ज्ञानस्वरूपत्वस्यैवात्मनः\" प्रतीतेः नज्ञाता। अथवा 'योवेदेदं जिघ्राणीति स आत्मा, एष हि द्रष्टा श्रोता घ्राता रसयिता मन्ता बोद्धा कर्ता विज्ञानात्मा पुरुष' इति श्रवणात् 'अहं जानाम्यहमज्ञासिष' मित्याद्यनुभवाच्चागन्तुकज्ञानाश्रय एव। न स्वयंज्ञानरूपः। ज्ञानरूपत्ववचनानितु लाक्षणिकानीत्येवं पूर्वपक्षे प्राप्ते उच्यते- 'ज्ञोऽतऎव' अतएव 'एषहि द्रष्टा श्रोता घ्राता रसयिता मन्ता बोद्धा कर्ता विज्ञानात्मा पुरुष' इति विज्ञानात्मन एव जीवस्य द्रष्टृत्वादिश्रुतेरेवं ज्ञानात्मकोऽपि स्वाभाविकज्ञानाश्रयत्वे तज्ज्ञानस्य सर्वपदार्थ सम्बन्धात् सार्वऽयं सर्वदास्यादित्याशंक्याह-।।उत्क्रांतिगत्यागतीनाम्।। 'तेनप्रद्योतेनैष आत्मानिष्क्रामति, येवैकेचास्माल्लोकात्प्रयन्ति चन्द्रमसमेव ते सर्वेगच्छन्ति, तस्माल्लोकात्पुनरैत्यस्मैलोकाय कर्मण' इति जीवस्य उत्क्रांतिगत्यागतीनां श्रवणाज्जीवो नविभुः।।ननु शरीरादुत्क्रमणं नाम शरीरविषयकाभिमानराहित्यं। तच्च विभोरप्यात्मनस्संभवतीत्यत्राह- ।।स्वात्मनाचोत्तरयोः।। चशब्दोऽवधारणे। उत्क्रमणस्य कतंचित्संभवेऽपि उत्तरयोर्गमनामगनयोस्स्वरूपेणैव संपाद्यत्वात् विभुत्वे तदसंभवः। किञ्च भूतकरणग्रामासंपरिष्वक्तस्यैव 'एतास्तेजोमात्रास्समभ्याददानो हृदयमेवान्ववक्रामति, शुक्रमादाय पुनरेति स्थान'मिति शरीर एव स्वात्मनैव गत्यागतिश्रवणात् विभुत्वे च तयोरसंभवान्न विभुरात्मा।।।।नाणुरतच्छ्रुतेरिति चेन्नेतराधिकारात्।। 'योऽयं विज्ञानमयःप्राणेष्वि'ति जीवं प्रस्तुस्य 'स एष महानज आत्मे'ति महत्वश्रुतेर्नाणुर्जीव इति चेन्न। 'यस्यानुवित्तः प्रतिबुद्ध आत्मे'ति जीवेतरं परमात्मानमधिकृत्य तस्यैव तत्र महत्वप्रतिपादनात्।।।।स्वशब्दोन्मानाभ्यांच्च।। 'एषोऽणुरात्मा चेतसा वेदितव्य' इति अणुत्वलक्षणस्य स्वस्य वाचकशब्दश्रवणात् 'वालाग्रशतभागस्य शतधाकल्पितस्य च। भागो जीवस्स विज्ञेय' इति अणुसदृशं वस्तूद्धृत्य तन्मानत्वस्य जीवे आमननाच्चाणुरेव।।ननु अणुत्वे सत्येकदेशस्थस्य कथं सकलदेहव्यापिवेदनोपलंभ इत्यत्र मतांतरेण परिहारमाह- ।।अविरोधश्चंदनवत्।। यथा हरिचन्दनबिन्दुः शरीरैकदेशस्थोऽपि सकलदेहव्यापिनमाह्लादं करोति, एवं जीवोऽपि भविष्यति।।।।अवस्थितिवैशेष्यादिति चेन्नाभ्युपगमाद्धृदिहि।। हरिचन्दनबिंद्वादेर्हृदयादिरूपदेशविशेषावस्थितिविशेषादस्ति तथाभावः, आत्मनो न देशविशेषावस्थितिरिति कथं तथात्वमिति चेन्न। 'हृदि ह्यमात्मे'ति जीवस्यापि शरीरप्रदेश विशेषावस्थित्यभ्युपगमात्।।अथ स्वमतेन परिहारमाह- ।।गुणाद्वा लोकवत्।। वाशब्दो मतांमख्यावृत्त्यर्थः। लोके यथा एकदेशस्थानामपि मणिद्युमणिप्रभृतीनां प्रभा व्यापिनी, एवमेकदेशस्थितस्यापि जीवस्य प्रभास्थानीयधर्मभूतज्ञानव्याप्त्या सर्वांगीणसुखदुःखाद्यनुभवसंभवात् न अनुपपत्तिः।।ननु आत्मव्यतिरिक्तं ज्ञानं नास्तीत्यत्राह- ।।व्यतिरेको गंधवत्तथा च दर्शयति।। यथा गन्धस्य पृथिवीव्यतिरेकः प्रत्यक्षसिद्धः, तथा 'अहं जानामी'ति ज्ञानस्यात्मव्यतिरेकः प्रत्यक्षसिद्धः। जानात्येवायं पुरुषइति।श्रुतिश्च तथा दर्शयति- ।।पृथगुपदेशात्।। विज्ञानात्मनोः पृथक्कृत्य 'न हि विज्ञातुर्विज्ञातेर्विपरिलोपो वेद्यत'इति तत्तद्वाचकशब्दैरेव पृथगुपदेशदर्शनादात्मधर्मभूतं ज्ञानमस्त्येव।।ननु ज्ञानस्यात्मापेक्षया पृथक्त्वे 'यो विज्ञाने तिष्ठ'न्नित्यादिश्रुतीनां कागतिरित्यत्राह- ।।तद्गुणसारत्वात्तु तद्व्यपदेशः प्राज्ञवत्।। तुशब्दश्चोद्यं व्यावर्तयति। जीवे विज्ञानगुणस्यैव सारभूतगुणत्वात् तद्विज्ञानमिति जीवो व्यपदिश्यते। यथा प्राज्ञस्य परमात्मनः आनन्दगुणसारत्वात् 'यदेष आकाश आनन्दो नस्या'दिति आनन्दशब्देन व्यपदेशः-।।यावदात्मभावित्वाच्च न दोषस्तद्दर्शनात्।। यथा गोत्वादीनां यावद्गोव्यक्तिभावित्वाद्गोत्ववाचिभिर्गवादिशब्दैर्व्यक्तिनिर्देशो दृश्यते, एवमेव ज्ञानरूपधर्मस्य यावदात्मभावित्वात्तद्वाचक शब्देन धर्मिणो व्यपदेशो न दोषायेत्यर्थः। अत्र चकारात् ज्ञानवदात्मनोऽपि स्वप्रकाशत्वेन ज्ञानमिति व्यपदेशो न दोषायेति समुच्चिनोति- ननु सुषुप्त्यादिषु ज्ञानाभावान्नज्ञानस्य यावदात्मभाविधर्मत्वं तत्राह-।।पुंस्त्वादिवत्त्वस्य सतोऽभिव्यक्तियोगात्।। यथा सर्वदा विद्यमानस्य पुंस्त्वव्यञ्जकधातोः यौवनेऽभिव्यक्तिः, एवं सर्वदा विद्यमानस्यापि ज्ञानस्येन्द्रियसंप्रयोगदशायामभिव्यक्तिः। अतश्च ज्ञानस्वरूपोऽणुरात्मा च ज्ञाता च।।ननु ज्ञानरुपएवात्मा विभुरस्तु तत्राह- ।।नित्योपलब्ध्यनुपलब्धिप्रसंगोऽन्यतरनियमोवाऽन्यथा।। किं सर्वगत आत्मा उपलब्धेरेव वा अनुपलब्धेरेव वा हेतुः। उतोभयत्र। आद्यपक्षद्वये उपलब्धिरेव वा अनुपलब्धिरेववेत्यन्यतरनियमस्स्यात्। तृतीयपक्षे सर्वदा उपलब्ध्यनुपलब्धी स्याताम्। ततश्चोपलम्भानुपलम्भौ पर्यायेण दृश्यमानौ नोपपद्येयाताम्। अणोर्ज्ञानस्वरूपस्यैवात्मन इन्द्रियसंप्रयोगादिकारणमहिम्ना कादाचित्की धर्मभूतज्ञानाभिव्यक्तिरिति। सिद्धान्त पक्षे तु नानुपपत्तिरिति स्थितम्।। ।।इति ज्ञाधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.3.4 ज्ञाधिकरणम्\nनियतधर्मधर्मिभाव उपपद्यत नेति - धर्म्यपेक्षया अधिकदेशस्य धर्मत्वं सम्भवति नेति चिन्तायां निवेशनीयम् । अस्यार्थस्य \"अविरोधश्चन्दनवत्, गुणाद्वा लोकवत्, इति सूत्रोपारूढतया तस्यावश्यं वक्त्तव्यत्वात् । विप्रकृष्टार्थग्रहणाग्रहणासम्भवेनेति - सर्वाङ्गीणवेदनासम्भवेन आत्मनो विभुत्वस्य वक्त्तव्यतया तस्य च नित्यज्ञानाश्रयत्वेन नित्यत्वोपलब्धिप्रसङ्ग इत्यर्थः । भाष्ये- ज्ञानस्वरूप एव न ज्ञानमात्रम्, नापि जडस्वरूप इति ज्ञातृत्वे साधितेऽपि न जडत्वव्यावृत्तिः, नैयायिकैज्रडत्वाभ्युपगमात्, तथापि यावदात्माभावित्वाच्च' इति च शब्देन सिद्धिमभिप्रेत्य उक्त्तमिति द्रष्टव्यम् । भाष्ये- यदुक्त्तं ज्ञातृत्वे स्वाभाविके सतीति, ननु स्वाभाविकज्ञातृत्वे कथं विभुत्वनिराकरणमुपयुज्यते, विभुत्वस्य स्वाभाविकज्ञातृत्वमात्रापरिपन्थित्वात्, नित्योपलब्ध्यनुपलब्धी'ति सूत्रोक्त्तन्यायेन विभुत्वस्य आगन्तुकज्ञानाश्रयत्वज्ञानरूपत्वस्वाभाविकज्ञत्वरूपसर्वपक्षविरुद्धत्वेन विशिष्य सिद्धान्तिनामपि निराकरणायत्वात्, तत एव नैकाधिकरणत्वमपि \"उत्कान्तिग्कयागतीना'मित्यादेः युज्यते, अणुत्वसमर्थनस्य स्वाभाविकज्ञातृत्वानुपयुक्त्तत्वात् कथञ्चिदुपयोगमाश्रित्यैकाधिकरण्याश्रयणे \"कर्त्ता शास्त्रार्थवत्वा'दित्यस्य ज्ञातृत्वकर्त्तृत्वसमर्थनार्थस्य कुतो नैकाधिकरण्यम्, यदि कर्त्तत्वनिराकरणं ज्ञातृत्वोपयुक्त्तं तर्हि तन्निराकरणाथर्ानामेकत्रैव निवेशनीयतया \"ज्ञोऽत एव, व्यतिरेको गन्ववत्, पृथगुपदेशात्, तद्गुणसारत्वात्तद्वयपदेशः, यावदात्मभावित्वाच्च न दोषः तद्दर्शनात्,पुंस्त्वादिवत्त्वस्य सतोऽभिव्यक्त्तियागा'दिति ज्ञत्वं समाप्य उत्क्रान्तिगत्यागतीनाम्, स्वात्मना चोत्तरयोः, नाणुरतछ्रुतेरिति चेन्नेतराधिकारात्, स्वशब्दोन्मानाभ्याञ्च, अविरोधश्चन्दनवत्, अवस्थिति वैशेष्यादिति चेन्नाभ्युपगमाद्धृदि हि गुणाद्वा लोकवत्, नित्योपलब्धि'रित्येव सूत्रन्यासः स्यादिति चेत्, उच्यते- यदुक्त्तं विभुत्वस्य स्वाभाविकज्ञातृत्वमात्रापरिपन्थित्वादितिसत्यमेतत्, तथापि पूर्वपक्षिणः तथाभिमानसम्भवेन तत्खण्डनस्य कर्तुं यक्त्तत्वात्, यदुक्त्तं \"कर्त्ता शास्त्रार्थवत्वात्' इत्यस्याप्यैकाधिकरण्यमिति, तत्र ज्ञातृत्वं हि ज्ञानाश्रयत्वं न तु कर्तृत्वं, प्रत्ययस्याश्रयत्वमात्रार्थकत्वात्, अस्तु वा कथञ्चिदुपयोगः, नैतावता एैकाधिकरण्यं, तस्य सूत्रकदनभिमत्वात्, प्रकृते तु ज्ञत्वाणुत्वसमर्थनसूत्राणां परस्परान्तरिततया करणादेवावसीयते एैकाधिकरण्यं सूत्रकृदभिमतमिति, इतरथा त्वदुक्त्तरीत्या महत्वनिराकरणसूत्राणां बुद्धिसौकर्याय सङ्कीर्णतयैव निवेशः स्यात्, अतः सर्वं समज्जम् ॥19॥स यदा तेजोमात्रास्समभ्याद दाना हृदयमेवापक्रामति शुक्त्तमादाय पुनरेति स्थान'मिति परोक्त्तगतिश्रुत्यनुपन्यासे हेतुमाह - उत्क्रान्तिशब्दानन्तरेति । ॥20॥भाष्ये- शरीरवियोगरूपत्वेनेति, उत्क्रामणं हि अपसर्पण इव मरणे विनिरूढम्, तच्चातलतोऽपि सतः कर्मक्षये देहस्वात्म्यनिवृत्त्या उपपद्यते, गत्यागत्योश्चलेन निरूढयोः कर्तृस्वभावरूपत्वादिति भावः ॥21॥not availableभाष्ये- अणुसदृशं वस्तूद्धृत्य तन्मानत्वं जीवस्य श्रूयत इति उद्धरणञ्च पृथक्करणम्, बालाग्रशतभागस्ये'ति अवयवावयविनोरवयवस्य पृथक्करणं श्रूयते, श्राव्यते प्रदर्श्यत इत्यत इत्यर्थः, ततश्च पृथक्करणाश्रवणयोः श्रुतिकर्त्तृकत्वात् समानकर्त्तृत्वोपपत्तिरिति द्रष्टव्यम् । आराग्रम् चर्मभेदिसूच्यग्रम् ॥ 23॥is not available.not available\"ननु- उक्त्तं ज्ञानमेवात्मेति' विज्ञानात्मा पुरुष' इत्यादिश्रुतिष्वित्यर्थः ॥ 26 ॥not availableविशिष्टवाचिना शब्देनेति - ज्ञानविशिष्टवाचिशब्देनेत्यर्थः ॥ 28 ॥not availablenot availablenot availableढआत्मा कुत्रचिदुपलभ्यत इति - आत्मा शरीरान्त उपलभ्यते, तथा बहिर्नोपलभ्यत इत्येतत् \"अहमिहैवास्मि सदने न जानान' इति सर्वलौकिकानुभवसिद्धम्, न चैतत्पक्षद्वयेऽपि उपपद्यते, ज्ञानेरूपः सर्वगत आत्मेति पक्षे किं उपलभ्यानुपलभ्यस्वभावः, उत उपलभ्यैकस्वभावः, उतानुपलभ्यैकस्वभावः । आद्ये दहेस्यान्तरे उपलब्ध्यनुपलब्धी स्वाताम्, द्वितीये सर्वत्रोलब्धिस्स्यात् । तृतीये अनुपलब्धिः स्यात्, दहेस्यान्तरुपलभ्यस्वभावः अन्यत्रानुपलभ्यस्वाभाव इति व्ववस्था न युज्यते, न ह्येकस्य क्कचिदेशे स्वप्रकारमन्यत्र नेति शक्यते वक्त्तुमिति भावः । एवं जडत्वपक्षेऽपि दूषणं द्रष्टव्यम् । भाष्ये- सर्वैः करणैः सर्वदा संयुक्त्तत्वेनेति, नन्विदं सिद्धान्तेऽपि समानभेव, नित्यानां मुक्त्तानाञ्च धर्मभूतज्ञानानामनन्तानां सर्वत्र विद्यमानत्वात्, धर्मभूतज्ञानामपि सर्वात्मसम्ब्धत्वात् मध्ये इदमेदतदीयमिति नियन्तुमशक्यत्वात् कथमेतदिति चेन्न, \"श्रुतेस्तु शब्दमूलत्वात्' इति न्यायेन श्रुतिप्रतिपन्ने अर्थे यथा श्रुत्यभ्युपगन्तुं युक्त्तम्, इतरथा न युज्यत इत्यत्र तात्पर्यात् । ज्ञशब्दस्यापि व्यक्त्तिवाचित्वाभावादिति - \"इगुपधज्ञा प्रियकिरः कः' इति कप्रत्ययस्य कर्त्तरि कृ'दिति कर्त्रर्थेऽनुशिष्टत्वादिति भावः । अविकृतब्रह्मण एवेति - आविकृतब्रह्मण एवोपाधिना जीवभावेनावस्थानादनुत्पन्नत्वेनेति योजना । तस्य चैतन्यस्वरूपत्वादिति - ब्रह्मणः चैतन्यस्वरूपत्वात् तदभिन्नस्य जीवस्यापि चैतन्यस्वरूपत्वमिति भावः । साध्यतया प्रकृतेति - पूर्वाधिकरणे साध्यतया प्रकृतेत्यर्थः । साक्षादेव ज्ञानस्वरूपत्वसाधकत्वभावादिति - इदमुपलक्षणम्, परम्परयाऽपि साधकत्वं नास्ति, न ह्यनुत्पत्त्युपपादकस्य ब्रह्मानन्यत्वस्य चैतन्यस्वरूपत्व साधकत्वमस्तीति एतावतानुत्पत्तेः परम्परया उपयोगेऽस्तीत्यपि द्रष्टव्यम् । तस्य ज्ञानस्वरूपत्वञ्चेति - ब्रह्मणो ज्ञानस्वरूपत्वञ्चेत्यर्थः । परमसाध्येति - जीवचैतन्यस्वरूपत्वस्येत्यर्थः । प्रकृत्यर्थसाम्यस्य चेति - श्रुतेः अत इति शब्दप्रकृत्योः श्रुत्येतच्छब्दयोः एकार्थत्वस्य ज्ञाप्यमानत्वादित्यथर्ः । ननु पूर्वसूत्रस्थस्य श्रुतेरिति यदस्य एतत्सूत्रस्थस्यात इति पदस्य नैकार्थत्वं युक्त्तम् अनुत्पत्तिसाधकश्रुतेः ज्ञत्वसाधकश्रुतेश्च भिन्नार्थत्वादित्याशङ्कयाह - योग्यतावशादिति । विलम्बत्रयाभावाच्चेति - परमते तु तदुपपादकब्रह्मानन्यत्वमित्यादिना विलम्बत्रयं पूर्वमेव प्रतिपादितमति भावः । उच्छेदरहितज्ञानधर्मत्वं विवक्षितमिति - अनुच्छित्तिधर्मेत्यत्र बहुब्रीहिगर्भबहुव्रीहिरिति भावः । ताभ्य इति अन्वयो घटत इति - यद्यपि अत एवेत्यनेन पूर्वसूत्रे ताभ्य इत्यत्र निर्दिष्टानां बुद्धिस्थानां श्रुतीनामेवातश्शब्देन परामर्शे तासामेव श्रुतीनाम् उत्क्रान्तिसूत्रेऽप्यनुवृत्तौ - उत्क्रान्तिगत्यागतीनाम् श्रुतिभ्य इत्यस्यार्थस्य सम्भवाददोषः; तथापि ताभ्य इत्यस्य विशेष्यतया श्रुतिभ्य इत्याध्याहारोऽप्यवश्यापेक्षितः, अतः इहापि ताभ्यः श्रुतिभ्यः इति पदद्वयाध्याहारादिति भावः । कारकव्यापारवैयर्थ्यमिति - चक्षुरादिव्यापारजीवचैतन्यस्वरूपत्वस्येत्यर्थः । प्रकृत्यर्थसाम्यस्य चेति - श्रुतेः अत इति शब्दप्रकृत्योः श्रुत्येतच्छब्दयोः एकार्थत्वस्य ज्ञाप्यमानत्वादित्यर्थः । ननु पूर्वसूत्रस्थस्य श्रुतेरिति यदस्य एतत्सूत्रस्थस्यात इति पदस्य नैकार्थत्वं युक्त्तम् अनुत्पत्तिसाधकश्रुतेः ज्ञत्वसाधकश्रुतेश्च भिन्नार्थत्वादित्याशङ्कयाह - योग्यतावशादिति । विलम्बत्रयाभावाच्चेति - परमते तु तदुपपादकब्रह्मानन्यत्वमित्यादिना विलम्बत्रयं पूर्वमेव प्रतिपादितमिति भावः । उच्छेदरहितज्ञानधर्मत्वं विवक्षितमिति - अनुच्छित्तिधर्मेत्यत्र बहुव्रीहिगर्भबहुव्रीहिरिति भावः । ताभ्य इति अन्वयो घटत इति - यद्यपि अत एवेत्यनेन पूर्वसूत्रे ताभ्य इत्यत्र निर्दिष्टानां बुद्धिस्थानां श्रुतीनामेवातश्शब्देन वैयर्थ्यमिति भावः । तदाश्रितेष्विति - तदाश्रयो मुख्यः प्राणः, तदाश्रिता इतरे प्राणा इति भावः । सङ्घातरूपस्य इति - उपाधेः सङ्घातरूप इत्यर्थः । सुषुप्तिप्रलययोरप्रबोधेनेति - सुषुप्तिप्रलययोरन्तःकरणादेः लीनत्वादित्यर्थः । आत्मेन्द्रियविषयसन्निधानान्नित्यमुपलब्धिरिति - आत्मेन्द्रियविषयाणामुपलब्धिसाधनानां सन्निधाने सति नित्यमेवोपलब्धिः प्रसज्यते, अत असत्यपि हेतुसमवधाने फलाभावः नित्यमेवानुपलब्धिः प्रसज्येत, अत आत्मेन्द्रियविषयसन्निधाने सत्यपि कादाचित्कोपलम्भाभावस्य कारणव्यतिरेकप्रयोज्यत्वात्, कारणान्तरसमवधाने कारणव्यतिरेकप्रयोजकव्यतिरेकप्रतियोगिता अन्तःकरणं स्वीकार्यमिति भावः । अन्यतरनियमो वेऽन्यथेति सूत्रखण्डं व्याचष्टे । आत्मनीन्द्रियेऽपि वेति ॥ ॥ इति ज्ञाधिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.3.4 ज्ञाधिकरणम्\nஅதயோவேத ஜீவன் ஜ்ஞ - ஜ்ஞானாச்ரயனே - அத ஏவ - அதயோவேத இதம் ஜிக்ராணீதிஸ ஆத்மா, நபச்யோ ம்ருத்யும் பச்யதி என்பது போன்ற ச்ருதி- களால், பத்தன் முக்தனென்றும் இருவகை ஜீவனும் ஜ்ஞாதாவென்று கூறுவதாலே ஆத்மா ஜ்ஞாதாவே என்பது ஸித்தாந்தம். ஜ்ஞானமாத்ர- மென்று ச்ருதி கூறியது நித்யமான தர்மபூதஜ்ஞானம் ஆத்மாவுக்கு ஸ்வரூப நிரூபக குணமாகையாலும், ஆத்மஸ்வரூபம் ஸ்வயம் ப்ரகாசமாகையாலும் என்றபடி, ஸுஷுப்த்யாதிகளிலே தர்ம பூதஜ்ஞானம் கர்மத்தாலே ஸங்குசித- மாயிருக்கிறது. ஆதலின் ஆத்மா ஜ்ஞாத்ருஸ்வரூபன் என்று தேறுகிறது.  ஜீவாத்மா விபு என்னும் வைசேஷிகனின் இரண்டாம் பக்ஷத்தை நிரஸிக்கிறார்.(1)\nச்ருதே: என்று கூட்டிக்கொள்ளவேண்டும். உத்க்ராந்திக்குப் பின் கதி ஆகமனம் பற்றிய ச்ருதி உள்ளமையால் என்றபடி, அணுஸ்வரூபோ ஜீவ: தேந ப்ரத்யோதேந ஏஷ ஆத்மா நிஷ்க்ராமதி என்று ஜீவனுக்கு தேஹத் திலிருந்து உத்க்ராந்தி (வெளியேற்றம் ) ச்ருதியில் ப்ரஸித்தமானது ஆத்மா விபுவானால், இது எப்படிக் கூடும்? யேவை சாஸ்மாத் லோகாத் ப்ரயந்தி சந்த்ரமஸமேவ தே கச்சந்தி என்று தேஹத்திலிருந்து வெளிக்கிளம்பும் ஜீவன் ஸ்வர்த்கத்திற்குச் செல்லுசலும் புனரேதி அஸ்மை லோகாய கர்மணே என்று மறுபடி பூமியில் கர்மசேஷத்தை அனுபவிக்கைக்காக வரு கிறானென்று வருகையும் கூறப்படுவதால் ஆத்மாவிற்கு விபுத்வம் பொருந்தாதாதலின் ஜீவன் அனுஸ்வரூபனே.(2)\n‘ச' என்பது ஏவகாரார்த்தம் உடையது. உக்சரயோ:- உத்க்ராந்திக்குப் பிந்தைய கதி. ஆகதி இரண்டிற்கும் ஸ்வாக்மநாச - ஸ்வரூபத்துடனேயே - ஆத்மஸ்வரூபமே பரலோகம் செல்கிறது. இந்த லோகத்திற்கும் வருகிறது. என்ற நிர்வாஹம் பொருந்தும். ஆத்மா விபுவென்றால் சரீரத்தில் இருந்த ஆத்மாவிற்குச் சரீரத்திலிருந்து பிரிவுதான் உத்க்ராந்தி என்று சிரமப்பட்டு நிர்வகித்தாலும் - பின்னர்வரும் கமனாகமனங்கள் பொருந்தா என்பதாம். (3) \nந. அணு :-ஜீவன் அணுவல்லன். அதத் ச்ருதே - அணுத்வத்திற்கு எதிரான மஹத்வத்தைக்கூறும் ச்ருதியிருப்பதால். யோzயம் விஜ்ஞானமய: எனத்தொடங்கி, ஸவா ஏஷ மஹாநஜ ஆத்மா என்று ஜீவனுக்கு மஹத்வம் கூறுவதால் இரிசேந்ந என்பது தகாது. இதராதிகாராத்- இந்த வாக்யத்தில் ஜீவனுக்கு மஹத்வம் கூறவில்லை. பரமாத்மாவிற்கே மஹத்வம் கூறப்படுகிறது. \"யஸ்யானுவித்த: ப்ரதிபுத்த ஆத்மா என்று நடுவில் ஜீவனைக்காட்டிலும் இதரனான பரமாத்மாவைப் பற்றிப் பேசுவதால் .ப்ரகரணம் முழுவதும் பரமாத்மாவைப் பற்றியதே. யஸ்ய பரமபுருஷஸ்ய அனுவித்த:- உபாஸக: ஆத்மா, ப்ரதிபுத்தோபவதி - ஸர்வஜ்ஞோபவதி என்று ச்ருதியின் பொருள். (4)\n\"ஏஷோணுராத்மா யஸ்மின் ப்ராண: பஞ்சதா ஸப்விவேச\" என்று ஸாக்ஷாத் அணுசப்தம் கூறப்படுவதாலும் உந்மானத்தாலும் - ஆரா என்ற தான்யத்தின் நுனியளவு என்ற வாலாக்ரபாகத்தின் பதினாயிரத்தில் ஒரு பங்கு ஜீவன் என்றும் சொல்வதால் ஜீவன் அணுவேயாவான். (5)\nஅணுவான ஜீவன் உடலின் ஏகதேசத்திலிருந்தாலும் உடல் முழுவது ஸுகதுக்கானுபவத்தில் விரோதமில்லை. சந்தவைத் = சந்தனத்துளி உடலின் ஒரு பகுதியில் பூசப்பட்டாலும் உடல் முழுவதுக்கும் பரவலாய் இன்பத்தைக் கொடுப்பது போலவே ஆத்மாவும் அனுபவிக்கலாம். (6)\nசந்தன பிந்து மார்பில் வைக்கப்படுவதால் இன்பம் பயக்கிறது. ஆத்மாவுக்கோ அவ்வாறு ஒர் இடமில்லை, என்பதால் எப்படி அவ்வனுபவங்கள் கூடும்? இதிசேந்த - என்பது பொருந்தாது. ஆத்மாவுக்கு அப்யுபகமாத் தேஹத்தில் மார்பிலே சிறப்பாக இருப்பு ஏற்கப்பட்டிருக்கையால், உடல் முழுவதும் பரவும் இன்ப துன்பங்களின் அனுபவம் கூடும். இதயத்தில், யோzயம் விஜ்ஞானமய : ப்ராணேஷு ஹ்ருத்யந்தர் ஜ்யோதி: என்னும் ச்ருதியில் ஆத்மா ஹ்ருதயத்திலிருப்பதாக சொல்லப்படுகிறானல்லவா? (7)\nவாசப்தம் மதாந்தரத்தை விலக்குகிறது. குணாத் - அணுவான ஆத்மா தன் குணமாயும் விபுவாயும் உள்ள தர்ம பூதஜ்ஞானமூலம் எல்லா தேஹத் தையும் வ்யாபித்திருக்கிறது. ஆலோகவத் - ஓரிடத்திலுள்ள ஸூர்யன், தீபம் மணி முதலியவறறின் ஒளி குணமாய் மிகுந்த ப்ரதேசத்தை வ்யாபித்திருப்பது போல், ஆத்மாவின் தர்மபூதஜ்ஞானமும் வ்யாபித்திருப்பதில் தடையில்லை. \" விஜ்ஞானம் யஜ்ஞம் தநுதே ' முதலிய ச்ருதிகளில் விஜ்ஞான ஸ்வரூபனாகப் பேசப்பட்ட ஆத்மாவுக்கு ஐ ஞானம் குணம் என்பது எவ்வாறு என விளக்குகிறார். (8)\nவ்யதிரேக: ஜ்ஞானஸ்வரூபனான ஆத்மாவைக்காட்டிலும் குணமான தர்ம பூதஜ்ஞானத்திற்கு வேறுபாடு அவச்யம் ஏற்கத்தக்கது. கந்தவத் - கந்தமுடையது ப்ருதிவீ என்றால் ப்ருதிவியைக்காட்டிலும் அதன் குணமான கந்தத்திற்கு வேறுபாடு ஸி த் தித்தாற்போல் தர்மபூத ஜ்ஞானத்திற்கும் ஸித்திக்கும்; ததாசதர்சயதி - ஜா நாத்யேவாயம் புருஷ: என்பது போன்ற ச்ருதி களும் குணியாயும், குணமாயும் பிரித்துக்காட்டுகின்றன. (9)\nநவிஜ்ஞாதுர் விஜ்ஞாதேர் விபரிலோபோ வித்யதே என்று தர்மியான ஆத்மாவைவிட தர்மமான ஜ்ஞானத்தைத் தனிப்படுத்தி ஜ்ஞானம் நித்திய மென்று சொல்வது எப்படிக்கூடும் என்பதற்கு விடைதருகிறார். (10)\nதுசப்தம் சங்கையை விலக்க வல்லது. தத்குணசாரத்வாத் - அந்த ஜ்ஞான ரூபகுணத்தை ஸாரமாக ஸ்வரூப நிரூபகமாகக் கொண்டிருப்பதால், தத்வயபதேச: ஆத்மாவை ஜ்ஞானமென்று வ்யவஹரிப்பது - ப்ராஜ்ஞவத் ப்ரஹ்மணா விபச்சிதா என்று ப்ராஜ்ஞன் எனப்பட்ட பரமபுருஷன் ஸத்யம் ஜ்ஞானம் என்று ஜ்ஞான ஸ்வரூபனாக வ்யவஹரிக்கப்படுகிறானே அப்படியே ஜீவனும் என்பதாம். (11)\nஜ்ஞானம் ஆத்மாவுக்கு ஸ்வரூபம் உள்ளளவும் நிற்பதாகையாலும் அந்த நித்யமான தர்மபூதஜ்ஞானத்தாலே அந்த ஆத்மாவைவ்யவஹரிப்பதில் குற்றம் ஒன்றுமில்லை: தததர்சனாத்- கண்டமுண்டமான பசுவின் இனத்திற்கு பசுத்வம் என்ற தர்மம் அந்த ஸ்வரூபம் உள்ளளவும் நிற்பதாகையால், அந்த பசுத்வத்தினைக்குறிப்பதான பசு என்ற சொல்லால் கண்டாதிகளான இன மனைத்தையும் குறிப்பதால் இங்கும் விஜ்ஞானம் யஜ்ஞம் தனுதே என்று விஜ்ஞான சப்தத்தாலே ஆத்மாவைக்குறிப்பதில் தவறில்லை. சகாரத்தால் ஆத்மஸ்வரூபம் ஸ்வப்ரகாசமாகையாலும் ஜ்ஞானமென்று குறிப்பிடலாமென்று காட்டப்படுகிறது. ஆத்மாவுக்கு ஜ்ஞானம் நித்யமாகில் ஸுஷுப்தி முதலிய தசைகளில் ஏன் அது தோன்றவில்லை என்னும் சங்கையை மேலே பரிஹரிக்கிறார். (12)\nது சப்தம் சங்கையை விலக்குவது. அஸ்யஸத: ஸுஷுப்த்யாதிகளிலும் மறைவாயுள்ள இந்தஜ்ஞானத்திற்கு விழிப்புநிலையில் அபிவ்யக்தியோகாத் வெளியீடு உள்ளமையால், ஜ்ஞானம் ப்ரகாசிப்பதால் ஜ்ஞானம் ஆத்மாவுக்கு நித்யமான தர்மம். பும்ஸ்தவாதிவத்: சரீரத்தில் இருக்கும் ஆண்மைக்கான தாது பால்யத்தில் வெளிப்படாமலிருந்து யௌவனத்தில் வெளித்தோன்று வதுபோல் இங்கும் குறையில்லை. இவ்வாறு ஆத்மாவுக்கு ஜ்ஞாத்ருத்- வத்தையும் அணுத்வத்தையும் சாதித்து விபுத்வம் கூறிவரும் குற்றத்தையும் எடுத்துக்காட்டுகிறார். (13)\nஅன்யதா - ஆத்மா ஜ்ஞான மாத்ர ஸ்வரூபன் என்னும் பக்ஷத்திலும் ஆத்மா ஸர்வகதன் (விபு) என்ற பக்ஷத்திலும், நித்தியமாயும் உபலப்தியோ (புலப்படலோ) அனுபலப்தியோ (புலப்படாமையோ) ஏற்படும். அதவா அந்யதரநியம்: அல்லது அவ்விரண்டில் ஒன்று எப்போதும் கட்டாயம் இருக்கவேண்டும். ஜ்ஞானமாத்ர ஸ்வரூபன் என்னும் பக்ஷத்தில் ஆத்மா புலப்படுகைக்கும் புலப்படாமைக்கும் ஆத்மஸ்வரூபமே காரணமாதலின், வேறு ஹேது இல்லாமையால் ஸ்வரூபம் நித்யமாதலின், இரண்டும் நித்யமாய் இருக்கும். ஆனால் புலப்படுகையும், படாமையும் ஒன்றோடொன்று முரண்பட்டவையாதலின், இரண்டிலொன்றிற்கே ஆத்மஸ்வரூபம் ஹேது என்று சொல்லில், இரண்டிலொன்று இருந்தே தீரவேண்டுமென்று நியமம் வந்து சேரும். ஆத்மா விபுவென்னும் பக்ஷத்திலும் ஜஞானத்திற்கு ஹேதுவான ஆத்மமனஸ்ஸம்யோகங்கள், விபுக்கள் அனைவருக்கும் பொதுவாதலின் ஒரு ஆத்மாவுக்கு ஜ்ஞானமுண்டானால், எல்லோருக்கும் அது புலப்பட வேண்டியிருக்கும். ஒருவருக்குப் 'புலப்படவில்லையென்றால் எல்லோருக்கும் புலப்படாமலே போகவேண்டிவரும். ஆகையால், இந்த இரண்டு மதமும் சரியானவையல்ல என்பதாம். (14)"
                            }
                        ]
                    },
                    {
                        "verse_number": 23,
                        "original_text": "Adhikarana 2.3.5 कर्त्रधिकरणम्\nकर्ता शास्त्रार्थवत्त्वात्॥2.3.33॥\nउपादानाद्विहारोपदेशाच्च॥2.3.34॥\nव्यपदेशाच्च क्रियायां न चेत् निर्देशविपर्ययः॥2.3.35॥\nउपलब्धिवदनियमः॥2.3.36॥\nशक्तिविपर्ययात्॥2.3.37॥\nसमाध्यभावाच्च॥2.3.38॥\nयथा च तक्षोभयथा॥2.3.39॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.3.5 कर्त्रधिकरणम्\nअयमात्मा ज्ञाता स चाणुपरिमाण इत्युक्त्तम्, इदानीं किं स एव कर्त्ताः उत स्वयमकर्तैव सन्नचेतनानां गुणानां कर्तृत्वमात्मन्यध्यस्यतीति चिन्त्यते। किमत्र युक्त्तम् अकर्तैवात्मेति, कुतः? आत्मनो ह्यकर्तृत्वं गुणानामेव च कर्तृत्वमध्यात्मशास्त्रेषु श्रूयते। तथा हि कठवल्लीषु जीवस्य \"न जायते म्रियते\" इत्यादिना जन्मजरामरणादिकं सर्वं प्रकृतिधर्मं प्रतिषिध्य हननादिषु क्रियासु कर्तृत्वमपि प्रतिषिध्यते \"हन्ता चेन्मन्यते हन्तुं हतश्चेन्मन्यते हतम्। उभौ तौ न विजानीतो नायं हन्ति न हन्यते\" इति। हन्तारमात्मानं जानन्न जानात्यात्मानमित्यर्थः। तथा च भगवता स्वयमेव जीवस्याकर्तृत्वं स्वरूपं; कर्तृत्वाभि मानस्तुरव्यामाह इत्युच्यते- \"प्रकृतेः क्रियमाणानि गुणैः कर्माणि सर्वशः। अहङ्कारविमूढात्मा कर्त्ताऽहमिति मन्यते॥ नान्यं गुणेभ्यः कर्त्तारं यदा द्रष्टाऽनुपश्यति। कार्य्यकारणकर्तृत्वे हेतुः प्रकृतिरुच्यते॥ पुरुषः सुखदुःखानां भोक्त्तृत्वे हेतुरुच्यते\" इति च। अतःपुरुषस्य भोक्त्तृत्वमेव प्रकृतेरेव तु कर्तृत्वम् इति॥ एवं प्राप्ते प्रचक्ष्महेकत्राशास्त्रार्थवत्वात् इति। आत्मैव कर्त्ता। न गुणाः, कस्मात्? शास्त्रार्थवत्त्वात्; शास्त्राणि हि \"यजेत स्वर्गकाम\" मुमुक्षुबर्रह्मोपासीत\" इत्येवमादीनि स्वर्गमोक्षादिफलस्य भोक्त्तारमेव कर्तृत्वे नियुञ्जते, न ह्यचेतनस्य कर्तृत्वेऽन्यो नियुज्यते। शासनाच्च शास्त्रम्, शासनं च प्रवर्तनं; शास्त्रस्य च प्रवर्तकत्वं बोधजननद्वारेण, अचेतनं च प्रधानं न बोधयितुं शक्यम्। अतः शास्त्रफलं प्रयोक्त्तरि\" सति। यदुक्त्तं \"हन्ता चेन्मन्यते\" इत्यादिना हननक्रियायामकर्तृत्वमात्मनः श्रूयत इति; तदात्मनो नित्यत्वेन हन्तव्यत्वा भावादुच्यते यच्च \"प्रकृतेः क्रियमाणा\"नीत्यादिना गुणानामेव कर्तृत्वं स्मथ्यत इति; तत्सासारिकप्रवृत्तिष्वस्यं कर्तृता सत्त्वरजस्तमोगुणसंसर्गकृता; न स्वरूपप्रयुक्त्तेति प्राप्ताप्राप्तविवेकेन गुणानामेव कर्तृत्वमित्युच्यते। तथा च तत्रैवोच्यते \"कारणं गुणसङ्गोऽस्य सदसद्योनिजन्मसु\" सति। तथा तत्रैवात्मनश्च कर्तृत्वमभ्युपेत्योच्यते \"तत्रैवं सति कर्त्तारमात्मानं केवलं तु यः। पश्यत्यकृतबुद्धित्वान्न स पश्यति दुर्मतिः\" इति। \"अधिष्ठानं तथा कर्त्ता करणं च पृथग्विधम्। विविधाच पृथक् चेष्टा दैवं चैवात्र पञ्चमम्\" इत्यधिष्ठानादिदैवपर्य्यन्तसापेक्षे सत्यात्मनः कर्तृत्वे य आत्मानमेव केवलङ्कर्त्तारं मन्यते, न स पश्यतीत्यर्थः॥ 33॥\n\"स यथा महाराज\" इति प्रकृत्य \"एवमेवैष एतान्प्राणान् गृहीत्वा स्वे शरीरे यथाकामं परिवर्तते\" इति प्राणानामुपादाने विहारे च कर्तृत्वमुपदिश्यते॥ 34॥\n\"विज्ञानं यज्ञं तनुते कर्माणि तनुतेऽपि च\" इति लौकिकवैदिकक्रियासु कर्तृत्वव्यपदेशाच्च कर्त्ता। विज्ञानशब्देन नात्मनो व्यपदेशः, अपि त्वन्तःकरणस्य बुद्धेरिति चेत्- एवं सति निर्देशविपर्ययः स्यात् बुद्धेः करणत्वाद्विज्ञानेनेति करणविभक्त्तिनिर्देशः स्यात्॥ 35॥\nआत्मनोऽकर्तृत्वे दोष उच्यते। यथाऽऽत्मनो विभुत्वे नित्योपलब्ध्यनुपलब्धिप्रसङ्ग इत्यादिनोपलब्धेरनियम उक्त्तः; तद्वदात्मनोऽकर्तृत्वं प्रकृतेश्च कर्तृत्वे तस्याः सर्वपुरुषसाधारणत्वात्सर्वाणि कर्माणि सवोषां भोगाय स्युः, नैव वा कस्यचित्। आत्मनां विभुत्वाभ्युपगमात्सन्निधानमपि सर्वोषामविशिष्टम्,अत एव चान्तःकरणादीनामपि नियमो नोपपद्यते; यदायत्ता व्यवस्था स्यात्॥ 36॥\nबुद्धेः कर्तृत्वे कर्त्तुरन्यस्य भोक्त्तृत्वानुपपत्तेर्भोक्त्तृत्वशक्त्तिरपि तस्य एव स्यादित्यात्मनो भोक्त्तृत्वशक्त्तिर्हीयेत। भोक्त्तृत्वं च बुद्धेरेव सम्पद्यत इत्यात्मसद्भावे प्रमाणाभावश्च स्यात्। \"पुरुषोऽस्ति भोक्त्तृभावात्\" इति हि तेषामभ्युपगमः॥ 37॥\nबुद्धेः कर्तृत्वे मोक्षसाधनभूतसमाधावपि सैव कर्त्री स्यात्। स च समाधिः प्रकृतेरन्योऽस्मीत्येवंरूपः, न च प्रकृतेरन्योऽस्मीति प्रकृतिः समाधातुमलम्॥ अतोऽप्यात्मैव कर्त्ता। नन्वात्मनः कर्तृत्वेऽभ्युगम्यमाने सर्वदा कर्तृत्वं नोपरमेतेत्यत्राह -॥ 38॥\nवागादिकरणसम्पन्नोऽप्यात्मा यदेच्छति, तदा करोति, यदा तु नेच्छति, तदा न करोति; यथा तक्षा वास्यादकरणमात्रधानेऽपीच्छानुगुण्येन करोति, न करोति च। बुद्धेस्त्वचेतनायाः कर्तृत्वे तस्याः भोगवाञ्छादिनियमकारणाभावात् सर्वदा कर्तृत्वमेव स्यात्॥ 39॥॥ कर्त्रधिकरणं समाप्तम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.3.5 कर्त्रधिकरणम्\nआत्मनो ज्ञातृत्ववत्कर्तृत्वमप्यस्ति, नेति संशयः । प्रधानस्यैव कर्तृत्वादात्मनो न कर्तृत्वमस्तीति पूर्वः पक्षः। अहङ्कारविमूढात्मा कर्ताऽहमिति मन्यते नान्यं गुणेभ्यः कर्तारम् इत्यादिषु गुणानामेव कर्तृत्ववचनात् । राद्धान्तस्तु - स्वर्गापवर्गसाधनानुष्ठानविधानशास्त्राणामर्थवत्त्वाय कर्तैवात्मा, बोद्धुरेव हि शासनम्; नाचेतनस्य प्रधानस्य । यजेत उपासीतेति कर्तरि लकारः । अतः कर्तारमेव बोधयति शास्त्रम् । सूत्रमपि व्याख्यातम् ॥\nउपादानात् उपदिश्यमानात्, विहारोपदेशाच्च । उपदिश्यते उपादानं विहारश्च, \"एवमेवैष एतान् प्राणान् गृहीत्वा स्वे शरीरे यथाकामं परिवर्तते\" इति उपादानविहारयोः कर्तृत्वोपदेशाच्च कर्ता ॥३४॥\nविज्ञानं यज्ञं तनुते कर्माणि तनुतेऽपि चेति यज्ञादिकर्मस्वात्मनः कर्तृत्वोपदेशाच्च कर्ता । विज्ञानशब्देन नात्मनो व्यपदेशः, अपि त्वन्तःकरणरूपबुद्धेरेवेति चेत् - तथा सति विज्ञानेनेति करणविभक्तिनिर्देशस्स्यात् ॥\nप्रधानस्य कर्तृत्वेन आत्मनो भोक्तृत्वमिति पक्षे पूर्वोक्तोपलब्ध्यनियमवत्प्रधानस्य सर्वसाधारणत्वात् भोक्तृत्वानियमः । अन्तःकरणभेदेऽपि सर्वेषामात्मनां सर्वगतत्वेन साधारण्यमनिवार्यम् ॥\nबुद्धेः कर्तृत्वे कर्तुरन्यस्य भोक्तृत्वायोगात् भोक्तृत्वशक्तिरपि बुद्धेरेवेति आत्मनो भोक्तृत्वशक्तिविपर्ययः - हानिरित्यर्थः ॥\nप्रकृतेः कर्तृत्वे मोक्षसाधनभूतसमाध्यभावश्च स्यात्; प्रकृतेरन्योस्मीति समाधाने प्रकृतेः कर्तृत्वायोगात् ॥\nआत्मनः कर्तृत्वेऽपि भोगवाञ्छायां करोति, अन्यथा न करोतीत्युभयप्रकारव्यवस्थोपपद्यते; यथा तक्षा स्वकार्ये इच्छया व्यवस्थितः । बुद्धेः कर्तृत्वे अचेतनत्वेन स्वेच्छाया अभावाद्व्यवस्था न सिध्यतीत्यभिप्रायः ॥ इति कर्त्रधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.3.5 कर्त्रधिकरणम्\nज्ञाता सन्नयमात्मा कर्मसु कर्ता च। आत्मनः अकर्तृत्वे, कुर्यात्, न कुर्यादिति शास्त्रानर्थक्यं स्यात्॥३३॥\nप्राणान् गृहीत्वा स्वे शरीरे यथाकामं परिवर्तते इत्युपादानविहारोपदेशाच्च कर्ता॥३४॥\nविज्ञानं यज्ञं तनुते इत्यादिना यज्ञादौ कर्तृत्वव्यपदेशाच्च कर्ता। विज्ञानशब्दो बुद्धेः, नात्मनः इति चेत्, न, तदा विज्ञानेनेति निर्देशविपर्ययः स्यात्, बुद्धेः करणत्वात्॥३५॥\nप्रकृतेरेव कर्तृत्वे तस्यास्सर्वसाधारणत्वेन पूर्वोपलब्ध्यनियमवत् फलानियमस्स्यात्॥३६॥\nप्रकृतेरेव कर्तृत्वे कर्तुरेव भोक्तृत्वमिति सैव भोक्त्री स्यादित्यर्थः॥३७॥\nप्रकृतेरेव कर्तृत्वे प्रकृतेरन्योऽस्मीति समाध्यभावप्रसङ्गाच्च॥३८॥\nआत्मनः कर्तृत्वे, इच्छायां करोति, अन्यथा न करोतीति व्यवस्था च सिध्यति। यथा तक्षा स्वकार्येषु। बुद्धेरिच्छाभावात् न व्यवस्था। चेतनधर्मत्वादिच्छायाः॥३९॥ इति कर्त्रधिकरणम् ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.3.5 कर्त्रधिकरणम्\n॥ कर्त्ता शास्त्रार्थवत्त्वात्, ॥ अवान्तरसङ्गतिमाह - अयमात्मेति । ज्ञात्तृत्वाद्धि कर्त्तृत्वमतः कर्तृत्वोपयुक्त्तज्ञातृत्वनिरूपणानन्तरं कर्तृत्वनिरूपणादिह सङ्गतिरिति भावः । किमात्मैव कर्त्ता? उत प्रधानम्? इति, किमात्मनः कर्तृत्व एव ज्योतिष्टोमादिशास्त्राणाम् अर्थवत्त्वम्? उत प्रधानस्य कर्तृत्व? इति, कर्तृत्वनिषेधः किमात्मनः कर्तृत्वे सम्भवति नेति च, यदा प्रधानस्य कर्तृत्वे शास्त्राणामर्थवत्त्वम्, यदा चात्मनः कर्तृत्वे कर्तृत्वनिषेधश्च न सम्भवति तदा प्रधानं कतर्ृ स्यात्, यदात्मन एव कर्तृत्वे शास्त्राणामर्थवत्त्वं कर्तृत्वनिषेधश्च विषयवान् स्यात्, तदानीमात्मैव कर्त्ता स्यात्, हन्ता चेन्मन्यते हन्तुमित्यत्र हन्तुमिति पदमुदन्तद्वितीयान्तम्सेतुं, जन्तुमितिवत्, हन्तारमित्यर्थः ।\nआत्मानमित्यध्याहर्त्तव्यमित्याह - हन्तरामिति । अस्मिन्वाक्ये हननक्रियायामेव कर्तृत्वनिषेधः प्रतीयते, नान्यक्रियायामित्यत्राह - तथा चेति । उपबृंहणवाक्ये सर्वक्रियाकतर्ृत्वनिषेधात् \"हन्त चेत्\" इत्यत्रोक्त्तं हननमुपलक्षणार्थमित्यर्थः । एवं प्राप्त इत्यादि । शास्त्रार्थवत्त्वात् । शास्त्राणामर्थवत्त्वायेत्यर्थः, प्रयोजनतया हेतुत्वं शास्त्रशब्दस्यावयवार्थेनात्मन एव कर्तृत्वमुपपादयति । शासनाच्चेति - भोक्त्तुरेव कर्तृत्वाच्चेतनस्यैव भोक्त्तृत्वाच्छास्त्रस्य बोधजननद्वारा प्रवर्तकत्वादचेतने बोधजननयोगाच्च चेतनः कर्त्तेत्यर्थः । तदुक्त्तमिति - कर्मविचारे इत्यर्थः । परोक्त्तश्रुतिवाक्यार्थमाह - यदुक्त्तमिति । आत्मनो हन्तव्यत्वाभावादस्य हन्तृत्वं नास्तीत्यर्थः स्मृतिवचनस्यार्थमाह - यञ्चेति । प्रकृतेरित्यादिना चोद्यानुवादः । तस्याभिप्रेतार्थमाह - तत्सांसारिकेत्यादि । गुणानामेव कर्तृतेति तस्मन्वचने प्रतीयमानार्थानुवादः । प्राप्ताप्राप्तविवेकेन - अन्वयव्यतिरेकनिरूपणेनेत्यर्थः, गुणानामेव कर्तृतेति वचनस्येदं तात्पर्यंसांसारिकप्रवृत्तिष्वस्य कर्तृत्वमन्वयव्यतिरेकवशात्सत्वरजस्तमस्संसर्गकृतमिति, संसारदशायां प्रवृत्तिः सांसारिकप्रवृत्तिः । गुणसङ्गकृतत्वं स्पष्टयति । तथा चेति - तथेति । केवलम् -अधिष्ठानादिरहितमित्यर्थः \"तत्रैव\"मित्यादिवचनस्यायात्मनः\nकर्तृत्वनिषेधपरत्वभ्रमव्यावृत्त्यर्थम् एवं सति, केवलमिति तधार्थवैशद्यार्थमाह - अधिष्ठानमिति । अधिष्ठानं- रीरं, चेष्ठाशब्देन पञ्चवृत्तिप्राणोलक्ष्यते, सापेक्षे सतीत्यन्तेन \"एवं सती\"त्यस्य व्याख्यानं,\"शरीवाङ्मनोभिर्यत्कमर् प्रारभते नरः । न्याय्यं वा विपरीतं वा पञ्चैते तस्य हेतवः\" इत्यस्य वचनस्वानन्तरं हि \"तत्रैवं सती\"त्यादीति वचनम् ॥33॥\n॥ उपादानाद्विहारोपदेशाच्च ॥ गृहीत्वेत्युपादानमुक्त्तं \"परिवर्त्तते\" इति विहार उक्त्तः, इन्द्रियप्रेरणे शरीरप्रेरणे च कर्तृत्वमुक्त्तमित्यर्थः ॥34॥\n॥ व्यपदेशाच्च क्रियायां न चेन्निर्देशविपर्ययः ॥ \"यज्ञं तनुते कर्मणि तनुते\" इति लौकिकवैदिकक्रियाकर्तृत्वमुक्त्तं । विज्ञानेमेति - तत्राप्युपचरितत्वे सति स एव दोष इति भावः ॥34॥\nउपलब्धिवदनियमः ॥ यो यदन्तःकरणो यत्कमर् चक्रे, तदन्तःकरणेनैव तेनानुभाव्यमित्यत्राह - अत एव चेति ॥36॥\nशक्त्तिविपर्ययात् ॥ ततः किमित्यत्राह - भोक्त्तृत्वं चेति । कथं प्रमाणाभाव इत्यत्राह - पुरुषोऽस्तीति ॥37॥\nसमाध्यभावाच्च ॥ अचेतदनत्वादपि प्रकृतेः समाधिर्नोपपद्यते, प्रकृतेरन्योऽस्मीत्येवंरूपत्वाच्च नोपपद्यत इत्यर्थः ॥ * ॥ अनन्तरसूत्रशङ्कामाह - नन्विति ।\n॥ यथा च तक्षोभयथा ॥ उक्त्तदूषणं त्वत्पक्ष एव प्रसजतीत्याह - बुद्धेस्त्विति ॥ परे चापरे च \"समाध्यभावा\" दित्यन्तं सूत्रजातमात्मनः कर्तृत्वसमर्थनपरमधिकरणं वर्णयित्वा \"यथा च तक्षोभयथे\" ति सूत्रं कर्तृत्वस्यौपाधिकत्वप्रतिपादकमधिकरणान्तरं वर्णयन्ति तत्रोच्यते- \"कर्ता शास्त्रे\" त्यत्र कर्तृत्वस्य स्वाभाविकतया\nपारमार्थ्यं किं प्रतिषिपादयिषितम्? उतौपाधिकत्वेनापारमार्थ्यम्? उत कर्तृत्वमात्रम्? । प्रथमेऽनन्तराधिकरणविरोधः, द्वितीयेऽनन्तरेण पुनरुक्त्तिः, तत्र ह्यौपाधिकत्वं समर्थनीयं मतं, तृतीये संशयाभावादनारम्भणीयता देहस्य तदतिरिक्त्तस्य वा कस्यचिदात्मतयाऽभिमतस्य कर्तृत्वं हि सर्वजनसम्मतम्, अहमिदं करोमीति हि सर्वेषां प्रतिपत्तिः । ननु प्रकृतिरेव कर्त्रीति सांख्यपक्षनिराशार्थ आरम्भ इति चेन्न- प्रकृतिगतस्य वान्तःकरणगतस्य वा कर्तृत्वस्याऽऽत्मन्यध्यस्तत्वाभ्युपगमस्य युर्योरविशिष्टत्वात् । ननु प्रकृतिरेव कर्त्रीति तत्पक्षः- अतस्तन्निरासेन बुद्धयुपहित आत्मा कर्तेति समर्थनार्थमधिकरणमिति चेत्- किं बुद्ध्युपधानेन कर्तृत्वं परमात्मन उच्यते? उत जावात्मनाम्? । नाद्यः- अन्तःकरणसृष्टौ बुद्ध्युपधानेन विना कर्तृत्वस्याभ्युपगन्तव्यत्वात्, अन्यथा बुद्धयुपधानात्कर्तृत्वं कर्तृत्वाद् बुद्ध्युपदानमित्यन्योन्याश्रयप्रसङ्गात्, प्रलयावस्थायामन्तःकरणान्तराभ्युपगमे एकत्वावधारणविरोधाच्च नापि द्वितीयः- त्वन्मते बुद्ध्युपधानात् पूर्वं जीवपरमात्मविभागाभावेन जीवगतकर्तृत्वं बुद्ध्युपधाननिबन्धनमिति वक्त्तुमशक्यत्वात्, जीवत्वं कर्तृत्वं च बुद्ध्युपहितस्य ब्रह्मण इति चेन्न- बुद्धेरनादित्वे महतो लयश्रुतिविगेधात्, आदिमत्त्वे जीवानामादिमत्त्वप्रसङ्गात्, बुद्धिसृष्टावन्योन्याश्रयस्य पूर्वोक्त्तस्य दुस्तरत्वाच्च । \"विज्ञानं यज्ञ\" मित्यादिवाक्यविषयस्य \"व्यपदेशाच्च क्रियाया\" मिति सूत्रस्य विज्ञानशब्दवाच्यजीवस्य कर्तृत्वप्रतिपादकत्वात्, तथा भवद्भिर्व्याख्यातत्वाच्च, विज्ञानशब्दस्य बुद्धिमात्रविषयत्वनिर्बन्धश्चानुपपन्नः न हीदं सूत्रं पूर्वपक्षविषयं व्याख्यातं, तथा सति \"यथा च वक्षे\" ति सिद्धान्तसूत्रं स्यात् ततश्च तस्य पृथगधिरणत्वानुपपत्तिः, विज्ञानशब्दविषये वक्त्तव्यं सर्वमानन्दमयाधिकरणे उक्त्तम् जीवानां ब्रह्मात्मकत्वोपदेशश्च\nन कर्तृत्वौपाधिकत्वसाधकः- अन्तःकरणसृष्टौ तदुपधानेन विना ब्रह्मणः कर्तृत्वस्यावश्याभ्युपेयत्वात्, आत्मा कर्त्ता चेत्- हितमेव नियतं कुर्यादिति शङ्कायामिष्टानिष्टोपलब्धिवद्देशकालादृष्टादिवशादनियमेन हिताहितकान्त्वोपपत्तिरित्येतदर्थपरम् \"उपलब्धिवदनियम्\" इति सूत्रं व्याख्यातं, तदयुक्त्तं- शङ्कानुत्थानेन परिहर्तव्याभावात्, हितबुध्द्यैव हि सर्वं चेतनः करोति वस्तुतस्त्वहितमिति चेत्- तर्हि तन्न कर्तृत्वे चोद्यं, किन्तु सार्वज्ञ्यदूषणम् अहिते हितबुद्धित्वं, न चात्र संसरतो जीवस्य सार्वज्ञ्यं केनापि विवक्षितम्, अतोऽकर्तृत्वे दूषणान्तरपरत्वमेव सूत्रस्य युक्त्तम् \"शक्त्तिविपर्ययादितिबुद्धेः कर्तृत्वे करणशक्त्तिर्हीयेतकर्तृशक्त्तिश्च स्यात्, अतः करणान्तरं कल्प्यं, करणव्यतिरिक्त्तकर्तृसद्भावात् नाम्नि विवाद इत्युक्त्तं तदप्ययुक्त्तम् । बुद्धेः कर्तृत्वेऽपि मनसः करणत्वसम्भवात् जीवस्य कर्तृत्वासिद्धेः मन एव वृत्तिविशेषाद् बुद्धिशब्दवाच्यमिति चेन्न- बुद्धिशब्दवाच्यमहत्कार्य्याहङ्कारकार्य्यत्वान्मनसः पराशरादयो हि तथा स्मरन्ति वृत्तिविशेषमात्रं चेद् बुद्धिस्तदं चित्तमनसोरिव प्रकृतिविकृतिभावापदेशो न स्यात् । \"भूतिरापोऽनलो वायुः खं मनो बुद्धिरेव च । अहङ्कार इतीयं मे भिन्ना प्रकृतिरष्टधा\" इति भूम्यवादीनामिव मनोबुद्धयोरपि पृथक्त्वं प्रतिपाद्यते । समाध्यभावाच्चेति सूत्रमपि \"ओमित्यात्मानं ध्यायथ, आत्मा वा अरे द्रष्टव्य\" इति समाधिविधिरपि समाधौ कर्तृत्वमात्मनोऽवगमयतीति व्याख्यातं,तत्तु \"कर्त्ता शास्त्रार्थवत्त्वा\"दित्यस्मादविशिष्टार्थम्- अतः प्रकृतेरन्यत्वेन समाधिविधानमेव विवक्षितम् ॥ यथा च तक्षेति तत्र कर्तृत्वस्यौपाधिकत्वं नाम किं संसारदशायां देहेन्द्रियादिसापेक्षत्वम्? उत मुक्त्तावननुगतत्वम्? । प्रथमेऽधिकरणानुत्थानं देहादिसापेक्षत्वस्य लोकसिद्धतया निरपेक्षत्वशङ्काऽनुदयात् द्वितीये श्रुतिविरोधः परं ज्योदिरुपसम्पन्नस्य \"जक्षत् क्रीडन् रममाण\" इति जक्षणादिव्यापारदर्शनात् \"सङ्कल्पादेवास्य पितरः समुत्तिष्ठन्ति, स एकधा भवति त्रिधा भवति\" इतीच्छामात्रेणामिलषितनिष्पादकत्वश्रवणाच्च कर्त्तृत्वस्य दुःखरूपत्वात्, तस्य स्वाभाविकत्वे च दुःखादनिर्मोक्ष इति चायुक्त्तं- स्त्रक्चन्दनाद्युपयोगे कर्तृत्वस्य दुःखरूपत्वा भावात् । ननु न दुःखरूपत्वं विवक्षितं, किन्तु दुःखानुषङ्गव्याप्तत्वत्वमिति चेत् तर्ह्यकतर्ृत्वमपि दुःखानुषक्त्तमिति दुःखादनिर्मोक्षः स्यात्, तस्य निष्पन्दत्वं हि दुःखहेतुर्दृश्यते, शास्त्रयकर्मस्वकर्तृत्यवं च नरकादिहेतुः श्रूयते । किं चात्मावभावसस्य दुःखव्याप्तिर्दृष्टेति मुक्त्तावात्मानवभासदुःखानु\nभवयोरन्यतरप्रसङ्गः । आगमविरोधाद् व्याप्तिभङ्गश्चेत् कर्तृत्वेऽपि दुःखव्याप्तिर्भज्यतां \"विज्ञानं यज्ञ\"मिति वाक्यस्य बुद्धिविषयत्वं \"व्यपदोच्चे\"ति सूत्रस्य पूर्वपक्षविषयत्वाभावादयुक्त्तमित्युक्त्तम्, ब्रह्मात्मकत्वोपदेशस्य चाकर्तृत्वसाधकत्वं व्युदस्तम् ॥ अन्ये तु \"यथा चे\"ति सूत्रं पूर्वसूत्रैरेकाधिकरणमेवावर्णयन्, ते चास्य सूत्रस्य कर्तृत्वाकर्तृत्ववचनानां विषयव्यवस्तापनार्थत्वमाहुः, ततोऽपि कर्तृत्वानुपरतिप्रसङ्गपरिहारार्थत्वं युक्त्तं तस्य परिहरणीयत्वात्, कर्तृत्वनिषेधवचनानां विषयविभागस्याद्यसूत्रेऽभिप्रेतत्वात्, अन्यथा \"शास्त्रफलं प्रयोक्त्तरि\" इति सिद्धे कर्तृभावे \"कर्त्ता शास्त्रार्थवत्त्वा\"दिति सूत्रवैयर्थ्यप्रसङ्गात्, तक्षदृष्टान्तेन \"प्रकृतेः क्रियमाणा\"नीत्यादिवचनस्य दुष्पयिहरतया तत्परिहारस्याभिप्रायिकत्त्वस्याभ्युपेत्यत्वात्, अनुपरतिप्रसङ्गपरिहारपत्वेऽप्यस्मिन्सूत्रे विषयविभागस्यार्थसिद्धत्ववर्णनोपपत्तेश्च ॥39॥\n॥ कर्त्रधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.3.5 कर्त्रधिकरणम्\n14. ज्ञातृत्वं पुंस इत्थं भवतु तदपि नामुष्य कर्तृत्वसिद्धिः  \nश्रुत्याद्यैस्तन्निषेधाद्विकृतिविरहतश्चेत्यसद्दृष्टबाधात् ।  \nकर्तृत्वापह्नवोक्तेरविकृतिवचसोऽप्यान्यपर्यं हि गीतं  \nकर्ता शास्त्रार्थवत्त्वात्तदयमिह न च स्यादबोद्धुर्नियोगः ॥\n15. किञ्च स्वोक्त्यादिभग्नो निगदितुरहमः कर्तृताया निषेधो  \nयद्यन्यस्याहमर्थात्तदिदमुपनिषद्वेदिनस्सिद्धसाद्ध्यम् ।  \nभोक्तृत्वस्याप्यभावे प्रसजति वितथं बन्धमोक्षादिशास्त्रं  \nप्राणादानाद्विहारात् प्रकृतिसमधिकोऽस्मीति योगाच्च कर्ता ॥\n16. व्यापारज्ञानवाञ्छाप्रशकनयतनायोगयुक्तिस्तु मन्दा  \nकार्ये सामग्र्यपेक्षे विधितदितरयोर्लोकसिद्धा प्रवृत्तिः ।  \nसार्थं शास्त्रं हितोक्त्या नियतिनियमिता शास्त्रयोग्या दशा सा   \nज्ञाता कर्ता च भोक्ता तदयमिह पुमान् भाति सर्वैः प्रमाणैः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.3.5 कर्त्रधिकरणम्\nचिन्ता॰ - अत्र सङ्गतिर्भाष्ये 'अयमात्मा ज्ञाता स चाणुपरिमाण इत्युक्तम् । इदानीं किं स एव कर्ता, उत स्वयमकर्तैव सन्नचेतनानां गुणानां कर्तृत्वमात्मन्यध्यस्यतीति चिन्त्यते' इति । अयमर्थः - ज्ञानचिकीर्षाप्रयत्नवतः कर्तृत्वात् कर्तृत्वोपयुक्तज्ञातृत्वनिरूपणानन्तरं तदेव कर्तृत्वं निरूप्यत इति । भोक्तृत्वमपि कर्तृत्वफलत्वात् कर्तृत्वेन सह निरूपितं भवति । तदर्थविचारस्तु - किमात्मैव कर्ता उत प्रधानमिति । किमात्मनः कर्तृत्व एव ज्योतिष्टोमादिशास्त्राणामर्थवत्त्वमुत प्रधानस्य कर्तृत्व इति । कर्तृत्वनिषेधः किमात्मनः कर्तृत्वे सम्भवति नेति । पूर्वोत्तराधिकरणयोस्सङ्गत्यभिधानपूर्वकं पूर्वपक्षं वदति - ज्ञातृत्वमिति । ज्ञातृत्वमुक्तप्रकारेण भवतु नाम । तथापि नामुष्य जीवस्य कर्तृत्वं सिध्यति श्रुतिस्मृत्यादिभिस्तत्रतत्र जीवात्मनः कर्तृत्वनिषेधात् । 'हन्ता चेन्मन्यते हन्तुं हतश्चेन्मन्यते हतम्' इति श्रुतिः । स्मृतिरपि 'प्रकृतेः क्रियमाणानि' इति । विकृतिविरहतः । अच्छेद्योऽयमदाह्योऽयम् । इत्यादिना विकृतिप्रतिषेधात् कर्तृत्वस्यापि विकृतिरूपत्वादित्यर्थः । उक्तमर्थं प्रतिक्षिपति - असदिति । तत्रहेतुमाह - दृष्टबाधादिति । दृष्टं हि शयनासनभोजनादिषु कर्तृत्वं जीवस्य, तन्निषिध्यमानं प्रत्यक्षादिसकलप्रमाणबाधितमित्यर्थः । न केवलं प्रमाणविरोधः, स्ववचनविरोधस्यापि विद्यमानत्वादितीममर्थं प्रदर्शयति - कर्तृत्वापह्नवोक्तेरिति । यदि कर्तृत्वमपह्नोति नाहं कर्तास्मीति तदा स्ववचनविरोधस्तत्रैव कर्तृत्वात् । यदि नापह्नोति अस्मदीयत्वाद्वयमपि सन्तुष्यामः । तर्ह्यात्मनो विकाराभाववचनं कर्तृत्वाङ्गीकारे कथमुपपद्यत इत्याशङ्क्य तदपि भगवतैवान्यपरत्वेन निर्व्यूढमित्याह - अविकृतीति । अयमत्र 'कार्यकारणकर्तृत्वे हेतुः' इत्यादेर्गीतावचनस्य भावः - जीवस्य कर्तृत्वं न नित्यसिद्धम्, अपितु प्रकृतिसम्बन्धप्रयुक्तमिति । न च तन्मिथ्या औपाधिकस्य कर्तृत्वस्य सर्वदोपलभ्यमानत्वादिति । उपपादितमर्थं, सौत्रक्रमेण निगमयति - कर्तेति । तत् तस्मात्, इत्थमुपपादनादित्यर्थः । शास्त्रार्थवत्त्वात् - शास्त्रस्य प्रयोजनवत्त्वादित्यर्थः । कर्तुर्जीवस्य सद्भावे हि शास्त्रस्य प्रयोजनवत्त्वं सिध्यति, अन्यथाननुष्ठानलक्षणाप्रामाण्यप्रसङ्गादित्यर्थः । तर्ह्यचेतनस्य देहस्यैव शास्त्रनियोज्यत्वमित्याशङ्क्य प्रतिक्षिपति - नचेति । यस्तु नियोगं जानीते स एव हि नियोज्यः । अबोद्धुर्देहस्य कथमिव नियोज्यत्वमभिधातुं शक्यत इति ॥ २३३ ॥अथ कर्तृत्वनिषेधवादिनं विषयभेदेन विकल्प्य दूषयित्वा तत्रतत्र कर्तृत्वसहपठितं भोक्तृत्वमपि विशदमेव स्थापयति - किञ्चेति । अयमत्र विकल्पः - अहमः कर्तृत्वं नास्तीति वदन् वक्तुः स्वस्य वा अहमर्थवचनादौ कर्तृत्वं निषेधति? किं वा अचिद्वस्तुविशेषस्याहङ्कारस्य? यदि पूर्वः पक्षः परिगृह्यते, तदा स्ववचनविरोध इति प्रागेवोक्तम् । यद्युत्तरः पक्षः, तदा अहङ्कारस्य प्रकृतिकार्यत्वेनाकारणत्वादकर्तृत्ववचनं सिद्धसाधनमेव । अहमर्थादन्यस्य यदीति - आत्मनोऽन्यस्याहङ्कारस्य यद्यकर्तृत्वमुच्यत इत्यर्थः । उपनिषद्वेदिनः - देहातिरिक्तात्मयाथात्म्यवादिनो वेदान्तिन इत्यर्थः । न ह्यहङ्कारस्य कर्तृत्वं वयमनुमन्यामहे । इत्थं कर्तृत्वमुपपाद्य तत्तुल्यन्यायेन भोक्तृत्वमप्युपपादयति - भोक्तृत्वस्येति । कर्तृत्वभोक्तृत्वे हि वीवधघटन्यायेन सहैवावतिष्ठेते इति सर्वलोकसिद्धमेतत्, यः पुण्यमेव वा पापमेव वा करोति स एव तत्फलमुपभुङ्क्ते नापर इति सार्वलौकिकी प्रसिद्धिः । भोक्तृत्वाभावे सकलमपि बन्धमोक्षादिशास्त्रं वितथमेव प्रसजेत् । किञ्च कर्तृत्वं सर्वथा न परित्याज्यं, पामरपरीक्षकाविशेषेणोच्छ्वासनिश्श्वासादिसर्वव्यापारेषु कर्तृत्वस्यैव सुप्रसिद्धत्वात् । प्राणादानादिति प्राणव्यापारे हेतुत्वमुच्यते । विहारादिति चरणादिव्यापारकर्तृत्वम् । प्रकृतिसमधिकोऽस्मीति योगादिति प्रकृतिविलक्षणात्मध्यानादित्यर्थः । चार्वाकव्यतिरिक्ता हि सर्ववादिनो देहातिरिक्तमात्मानं ध्यायन्ति तत्रैव तेषां कर्तृत्वमपरित्याज्यमित्यर्थः ॥२३४॥इत्थं ज्ञातृत्वकर्तृत्वभोक्तृत्वादीनि जीवनिष्ठानीत्युपपाद्य तदुपयुक्तं गुणजातमपि तन्निष्ठमेवेति विशदं प्रकाशयन् शास्त्रस्यार्थवत्त्वं जीवस्य कर्तृत्वादिषु सिद्धेष्वेव सिध्यतीत्युपपाद्य पूर्वोत्तराधिकरणार्थमुपसंहरति - व्यापारेति । लोके हि विधौ निषेधे वा कर्तुरधिकारिणो व्यापारादिकं विशेषणजातं सामग्र्यनुप्रविष्टमेव । सामग्र्या हि सर्वकार्योत्पत्तिरिति न्यायवादिनो वदन्ति । तेन कुर्यान्न कुर्यादिति विधिनिषेधशास्त्राधिकारिणो नरस्योपयुक्तानि विशेषणान्यपरित्याज्यानीत्यर्थः । व्यापारः - देहव्यापारः कर्तृत्वानुबन्धी । ज्ञानं ज्ञातृत्वमेव । वाञ्छा भोक्तुमभिलाषः । प्रशकनं शक्तिः । सा पुनस्सार्वत्रिकी । यतनं प्रयत्नः । एते जीवे न सन्तीत्ययोगोपपादनं मन्दप्रलाप एव । मान्द्यमेवोपपादयति - कार्य इति । प्रवृत्तिरूपे निवृत्तिरूपे वा तत्तत्कार्ये स्वोचितसामग्रीसापेक्षे सति विधिशास्त्रे निषेधशास्त्रे च तत्तदनुगुणप्रवृत्तिस्सर्वलोकप्रसिद्धा । तेन ज्ञातृत्वकर्तृत्वभोक्तृत्ववत् तदनुगुणं गुणजातमपि जीवस्यावर्जनीयमित्यर्थः । अत्र ‘कर्ता शास्त्रार्थवत्त्वात्' इति सूत्रार्थं प्रकटयन् प्राचीनकर्मपरिपाकविशेषात् शास्त्रानुष्ठानयोग्यावस्था जीवस्य सिध्यतीत्याह — सार्थमिति । हितोक्या सार्थं शास्त्रं, हितञ्च कर्तुरधिकारिणः । तेन कर्तृत्वाभावे शास्त्रमेव भज्येत । सा च शास्त्रयोग्या दशा नियतिनियमिता प्राचीनकर्मपरिपाकविशेषात् सिध्यतीत्यर्थः । तेनान्यस्यापि भवेदित्यादिकं चोद्यजातमपाकृतम् । तस्मात् सर्वेः प्रमाणैर्ज्ञाता कर्ता भोक्ता च पुमान् भातीति निगमयति - ज्ञातेति ॥२३५॥   \nइति कर्त्रधिकरणम् ॥५८॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.3.5 कर्त्रधिकरणम्\nज्ञातृत्वनिरूपणानन्तरं कर्तृत्वं निरूप्येत ज्ञानाधीनत्वात् कृतेरिति कार्यकारणभावस्सङ्गतिः। ज्ञानस्वरूपस्सर्वगतो जीव इत्यत्र उपलब्धिनियमादिव्यवस्थित्यसिद्धिवत् प्रकृतेः कर्तृत्वे तस्यास्सर्वसाधारणत्वात् कर्तृनियमव्यवस्थित्यसिद्धिवत् प्रकृतेः कर्तृत्वे तस्यास्सर्वसाधारणत्वात् कर्तृनियमव्यवस्थित्यसिद्धिरुच्यत इति दृष्टान्तसङ्गतिश्च। किं प्रकृतिरेवकर्त्रीति तदीयकर्तृत्वाध्यासेन जीवस्य कर्तृत्वव्यहारः उत स्वभावतएव जीवः कर्तेति संशये पूर्वपक्षः- अकर्तैवात्मा। कठवल्लीषु 'हन्ताचेन्मन्यते हन्तुं हतश्चेन्मन्यते हतम्। उभौ तौ न विजानीतो नायं हन्ति न हन्यत' इति श्रवणात्। हन्तुं=हन्तारम्। 'जन्तु' मित्यादाविव औणादिकस्तुन् प्रत्ययः। 'य एनं वेत्ति हन्तारं यश्चैनं मन्यते हतम्। उभौ तौ न विजानीतो नायं हन्ति न हन्यत' इति गीतावचनैकार्थ्यात्। हननकर्तृत्वप्रतिषेधश्च कर्तृत्वमात्रप्रतिषेधोपलक्षणम्। अत एव गीतासु भगवद्वचनं- 'प्रकृतेः क्रियमाणानि गुणैः कर्माणि सर्वशः। अहङ्कारविमूढात्मा कर्ताऽहमिति मन्यते॥ कार्यकारणकर्तृत्वे हेतुः प्रकृतिरुच्यते। पुरुषस्सुखदुःखानां भोक्तृत्वे हेतुरुच्यत' इति। अतो जीवः प्रकृतिगतं वा कर्तृवं\" तत्तज्जीवासाधारणप्रकृतिपरिणामबुद्धिगतं वा कर्तृत्वमात्मन्यध्यस्यन् कर्तेति व्यपदिश्यते। शास्त्रमपि तथाभूतमेव कर्तृत्वमपेक्ष्य प्रवर्तते सहोपादानादिव्यवहारेणेति। एवं प्राप्ते सिद्धान्तः- बुद्धेः प्रकृतेर्वा कर्तृत्वे 'यजेत स्वर्गकामः, मुमुक्षुर्ब्रह्मोपासीते'त्येवमादिशास्त्रं स्वर्गमोक्षादिफलकामं भोक्तारमेव नियुङ्क्ते। 'शास्त्र फलं प्रयोक्तरी'ति न्यायात्। किं च शास्त्रेण कर्ता बोधजननद्वारा नियुज्यते। न च अचेतनयोः बुद्धिप्रकृत्योः\" बोधनीयत्वमस्ति, अतो भोक्तृत्वात् बोधनीयत्वाच्च आत्मैव विधिनिषेधशास्त्रनियोज्य इति युक्तम्। न च कूटस्थ आत्माऽहङ्कर्तेति परकीयं\" कर्तृत्वमात्मन्यध्यसितुमपि प्रभवति। तस्मादध्यासोऽप्यात्मप्रभास्थानीयधर्मज्ञानपरिणामतया तद्धर्मतां नेतव्य इति तथैव कृतिरपि तद्धर्मतां नीयताम्। किमर्थं बाधानुपलम्भेऽपि 'अहं कर्ते'ति प्रतिभासस्य भ्रान्तिरूपत्वं, शास्त्रस्य भ्रांतिकृतकर्तृत्वालम्वनत्वञ्च, कल्प्यते। 'हन्ता चेन्मन्यते हन्तु'मिति मंत्रस्तु 'न जायते म्रियते वा विपश्चि'दिति मन्त्रे 'न हन्यते हन्यमानेऽपि देह' इति देहातिरिक्तस्य आत्मनो हननायोग्यत्वेन प्रकृतत्वात्तद्विषयतयोपपद्यते। कर्तृत्वप्रतिषेधकानि। 'तत्रैवं सति कर्तारमात्मानं केवलं\" तु यः। 'पश्यत्यकृतबुद्धित्वान्न सपश्यति दुर्मति'रिति तदीयवचनांतरेणैकार्थ्यात्। किञ्च 'सयथा महाराजो जानपदान् गृहीत्वा स्वे जनपदे यथाकामं परिवर्तेतैवमेवैष एतान् प्राणान् गृहीत्वा स्वे शरीरे यथाकामं परिवर्तत' इत्युपादानविहारोपदेशदर्शनात्, 'विज्ञानं\" यज्ञं तनुते कर्माणि तनुतेऽपि चे'ति लौकिकवेदिकक्रियासु कर्तृत्वव्यपदेशाच्च, आत्मा कर्तैव। नच विज्ञान शब्दोऽन्तःकरणपरः। अन्तः\" करणनिर्देशे श्रुतिषु तृतीयायाएव दर्शनात्। इहापि तथा निर्देशविपर्ययप्रसङ्गात्। 'तदेषां प्राणानां विज्ञानेन विज्ञानमादाये'त्यादिवाक्यान्तरेषु अन्तः करणपरस्य विज्ञानशब्दस्य तृतीयानिर्देशो हि दृश्यते। किं च प्रकृतेः कर्तृत्वे तस्यास्सर्वपुरुषसाधारणत्वात् पूर्वाधिकरणोक्तोपलब्ध्यादिनियमासम्भवरीत्या कर्मनियमस्याप्यसम्भवात्। तथा च सर्वाणि कर्माणि सर्वेषां भोगाय स्युः। आत्मनां सांख्यमते विभुत्वेन सर्वत्र सर्वेषां सन्निधानाविशेषात्। न च अन्तः करणस्य कर्तृत्वपक्षे नायं दोषः, अन्तः करणानां प्रतिशरीरं भिन्नत्वादिति वाच्यम्। तेषां तदायतनशरीराणाञ्च सर्वात्मसन्निधावुत्पद्यमानानां\" प्रत्यात्मव्यवस्थितेरुपपादयितुमशक्यत्वात्। बुद्धेः कर्तृत्वपक्षे च कर्तुरन्यस्य भोक्तृत्वानुपपत्तेः भोक्तृत्वमपि तस्या एव स्यादिति आत्मनो भोक्तृत्वशक्तिर्नस्यात्। तथा च 'पुरुषोऽस्ति भोक्तृभावा'दिति तेषामेव अभ्युपगमविरोधः। बुद्धेः कर्तृत्वे च 'प्रकृतेरन्योऽस्मी'त्येवंरूपमोक्षसाधनसमाधिकर्तृत्वमपि तस्या एव वाच्यम्। न च प्रकृतिः स्वरूपेण बुद्धिपरिणतिरूपेण वा प्रकृतेरन्यः\" कूटस्थोऽस्मीति समाधातुं प्रभवति। किंच आत्मनः कर्तृत्वाभ्युपगमे सत्यामिच्छायां करोति, अन्यदा न करोति। यथा तक्षा वास्यादिकरणसम्पन्नोऽपि सत्यामेवेच्छायां करोति नान्यदेति नियम उपपद्यते। बुद्धेस्तु अचेतनायाः कर्तृत्वे तस्या भोगेच्छादिनियमकारणाभावात् सर्वदा कर्तृत्वं\" स्यात्। तस्मादात्मैव स्वभावतः कर्तेति युक्तम्॥ स न कर्ता गुणानां हि कर्तृत्वं विभुना स्मृतम्। मैवं शास्त्रार्थवत्वाद्यैः कर्ता स गुणयोगतः॥ इति कर्त्रधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.3.5 कर्त्रधिकरणम्\nजीवो न कर्ता तस्यानाधेयातिशयत्वेन आत्मनि कृतेरसंभवात्। 'असंगोह्ययं पुरुष'इति श्रुत्या असंगत्वावगमेन कृतिनिमित्तसंयोगाद्यभावाच्च। हंताचेन्मन्यते हतं। उभौ तौ न विजानीतो नायं हन्ति नहन्यत' इति आत्मनः कर्तृत्वस्य प्रतिषिद्धत्वात् 'प्रकृतेः क्रियमाणानि गुणैः कर्माणि सर्वशः। अहंकाराविमूढात्मा कर्ताऽहमिति मन्यते' 'नान्यंगुणेभ्यः कर्तारं यदाद्रष्टाऽनुपश्यती'त्यादिस्मरणाच्चांतः\" करणरूपेण परिणता त्रिगुणात्मिका प्रकृतिरेव कर्त्री न जीव इति पूर्वपक्षे प्राप्त उच्यते- कर्ताशास्त्रार्थवत्वात्। आत्मैव कर्ता। न प्रकृतिः। 'ज्योतिष्टोमेन स्वर्गकमो यजेते'त्यादि शास्त्राणामर्थवत्त्वावश्यम्भावात्। शास्त्रं ह्यप्रवृत्तस्य प्रवर्तकज्ञानोत्पादनद्वारा प्रवृत्तिमुत्पाद्य साफल्यंगच्छेत्। अन्तः\" करणादेरचेतनस्य प्रवर्त्यत्वे तस्याचेतनत्वेन प्रवर्तकज्ञानोत्पादनासम्भवात् शास्त्रं विफलमेव स्यात्। न चात्मनोऽनाधेयातिशयत्वात् कृत्यभावश्शंक्यः।सुखदुःखाद्यतिशयस्य प्रत्यक्षसिद्धत्वेनानाधेयातिशयत्वासिद्धेः। न च कृतिनिमित्तसंयोगाभावः। 'आत्मेन्द्रियमनोयुक्तं भोक्तेत्याहुर्मनीषिण' इति निमित्तसंयोगस्य श्रुत्या प्रतिपादनात्। असङ्गत्वश्रुतेस्तु जाग्रद्दशायां स्वप्नदृष्टेन जीवस्य सम्बन्धाभावमात्रपरत्वात् 'हन्ताचेन्मन्यते हन्तु'मिति श्रुतेर्हननक्रियायां नित्यस्यात्मनः\" कर्तुकर्मभावनिषेधपरत्वेन कर्तृत्वसामान्य प्रतिक्षेपकत्वाभावात्। यच्च 'प्रकृतेः क्रियमाणानी'त्यादिना गुणानामेव कर्तृत्वं स्मर्यत इति तत्सांसारिकप्रवृत्तिष्वस्यात्मनः कर्तृता सत्वरजस्तमोगुणसंसर्गकृता न स्वरूपप्रयुक्तेति प्राप्ताप्राप्तविवेकेन गुणानामेव कर्तृत्वमित्युच्यते। तथा च तत्रैवोच्यते-'कारणं\" गुणसङ्गोऽस्य सदसद्योनिजन्मस्वि'ति। अत एव 'अधिष्ठानं तथा कर्ता करणञ्च पृथग्विधम्। विविधा च पृथक्चेष्टा दैवञ्चैवात्र पञ्चमम्।। तत्रैवंसति कर्तारमात्मानं केवलं तु यः। पश्यत्यकृतबुद्धित्वान्नसपश्यति दुर्मति'रिति अधिष्ठानसापेक्षे सत्यात्मनः कर्तृत्वे यः केवलमात्मानं कर्तारं पश्यति स न पश्यतीति केवलस्यैवात्मनः कर्तृत्वं निषिध्यते।।।।उपादानाद्विरोपदेशाच्च।। 'स यथा महाराज' इति प्रकृत्य 'एवमेवैष एतत्प्राणान् गृहीत्वा स्वे शरीरे यथाकामं परिवर्तत'इत्याद्युपादानविहारयोः कर्तृत्वोपदेशात्।।।।व्यपदेशाच्चक्रियायां नचेन्निर्देशविपर्ययः।। 'वॢज्ञानं यज्ञं तनुते कर्माणि तनुतेऽपि चे'ति लौकिकवैदिकक्रियासु कर्तुत्वव्यपदेशाच्चात्मा कर्ता।। ननु न विज्ञानशब्देन आत्मनो व्यपदेशः। किन्तु बुद्धेरिति चेत् तथासति बुद्धेः करणत्वात् 'विज्ञानेन यज्ञं तनुत'इति निर्देशस्स्यात्।।।उपलब्धिवदनियसः।। यथात्वात्मनो विभुत्वे सार्वात्रिकोपलब्धिस्स्यादित्युपलब्ध्यनियमः प्रसज्यते, एवमात्मनोऽकर्तृत्वे प्रकृतेश्च कर्तृत्वे तस्यास्सर्वपुरुषसाधारणत्वात् सर्वाणि कर्माणि सर्वेषां भोगाय स्युः। अन्तः\" करणादयोपि नियामकाभावादनियतास्स्युः।।।।शक्तिविपर्ययात्।। बुद्धेः कर्तृत्वे भोक्तृत्वस्य कर्तृत्वसामानाधिकरण्याद्भोक्तृत्वमपि बुद्धेरेव स्यात्। ततश्च 'पुरुषोऽस्ति भोक्तृभावा'दिति सांख्यदर्शनमसङ्गतमेवस्यात्।।।समाध्यभावाच्च।। प्रकृतेः कर्तृत्वे आत्मनश्चाकर्तृत्वे प्रकृतिविविक्तात्मज्ञानलक्षणा समाधिश्च लुप्येत। प्रकृतेः\" तादृशज्ञानसंभवात्। आत्मनोनिष्क्रियस्य कर्तृत्वामङ्गीकाराच्च।।ननु आत्मनः कर्तृत्वे स्वाभाविके सति सर्वदा कर्तृत्वं स्यात्। ।।यथाच तक्षोभयथा।। यथा तक्षा सत्यामिच्छायां वाश्यादिसहकारिसम्पत्तौ करोति, नान्यदा, तथा आत्मापि इच्छादिसंपत्तौ करोति इतरथा न करोतीत्युपपद्यते। न च कर्तृत्वस्यानौपाधिकत्वे यावद्द्रव्यभावित्वमिति नियमः, बदरफले श्यामरक्तरूपयोरनौपाधिकयोरपि यावद्द्रव्यभावित्वादर्शनादिति सिद्धान्तितं। अनेनैवात्मनः कर्तृत्वसमर्थनेन बुद्धिगतं करणमिति लोकवेदयोः करणत्वेन प्रसिद्धाया बुद्धेः कर्तृत्वसमर्थनेन बुद्धिगतं कर्तृत्वमात्मन्यध्यस्यत इति बदंतो मृषावादिनोऽपि पराकृताः। अन्तः करणमिति लोकवेदयोः करणत्वेन प्रसिद्धाया बुद्धेः कर्तृत्वासंभवात्। 'शक्तिविपर्यया'दिति सूत्रे बुद्धेः करणशक्तिर्हीयेत। कर्तृशक्तिश्चापद्येत। सत्यां च कर्तृशक्तौ कर्तृशक्तियुक्तायास्तस्याः करणमन्यत्कल्पनीयं स्यात्। शक्तेऽपि हि कर्ता लोके करणमुपादाय प्रवर्तत इति। ततश्च नाममात्रे विवादस्स्यात्। नार्थभेदः कश्चित्। करणव्यतिरिक्तस्य कर्तृत्वाभ्युपगमादिति परैरुक्तत्वात् 'गुहां प्रविष्टा'विति सूत्रे च वस्तुतो नैकस्यापिकर्तृत्वं बुद्धेरचेतनत्वादात्मनो निर्विकारत्वादिति परैरेवोक्तत्वाच्चांतः करणगतं कर्तृत्वमात्मन्यध्यस्यत इत्युक्तिः पुर्वाषरविरुद्धैवेत्यास्तांतावत्।। ।।इति कर्त्रधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.3.5 कर्त्रधिकरणम्\nसेतुं जन्तुमितिवदिति - औणादिके तुमुन्प्रत्ययान्तः \"य एवं वेति हन्तारं यश्चैनं मन्यते हतम् । उभौ तौ न विजानीतो नायं हन्ति न हन्यते ॥' इति चेदिति गीतावचनादिति भावः । भाष्ये- \"शास्त्रफलं प्रयोक्त्तरि तल्लक्षणत्वात् तस्मात्स्वयं प्रयोगस्स्या' दिति जैमिनिसूत्रम्, अस्यार्थः यस्मात्- शास्त्रफलं स्वर्गादिकं प्रयोक्त्तरि भवति \"स्वर्गकामो यजेत' इति शास्त्रप्रामाण्यात्, तस्मात् स्वयं प्रयोगे कर्त्ता स्यादिति ॥33॥भाष्ये- स यथा सहाराजेति प्रकृत्येति, \"स यथा महाराजो जानपदान् गृहीत्वा स्वे जनपदे यथाकामं परिवर्तते एवमेवैष एतान् प्राणान् गृहीत्वा स्वे शरीरे यथाकामं परिवर्तत' इति स्वप्नविषया श्रुतिः प्राणान् गृहीत्वा जागरितस्थानेभ्य उपसंहृत्य स्वे शरीरे यथेष्टं सञ्चरतीत्यर्थः । शरीरप्रेरणे चेति - शरीरे ग्रथष्टसञ्चारे शरीरप्रेरणमपि सिद्धमिति भावः ॥34॥not availablenot availablenot availablenot availableत्वन्मते बुद्ध्युपधानात्पूर्वमिति - स्फटिकलौहित्यस्य जपाकुसुमसन्निधानोपाधिनिबन्धनत्वं जपाकुसुमसन्निधानात् प्राक् स्फ टिके सत्यापि लौहित्याभावदर्शनात् उपपद्यते, सत्यपि जीवेऽन्तःकरणोपाधिसन्निधानात् प्राक् यदि कर्त्तत्वन्नोपलम्येत, तदाऽन्तःकरणस्य जीवगतकर्त्तत्वोपाधित्वं वक्त्तुं शक्यते, न च तथास्तीत्यर्थः । विज्ञानशब्दस्य बुद्धिमात्रविषयत्वनिर्बन्धश्चेति - यस्त्वयं व्यपदेशो दर्शितः \"विज्ञानं यज्ञं तनुते' इति स हि बुद्धेरेव कर्त्तत्वं ज्ञापयति । विज्ञानशब्दस्य तत्र प्रसिद्धत्वादिति \"यथा च तक्षोभयथा' इति सूत्रे यध्द्याख्यानं तदनुपपन्नमित्यर्थः । परिहर्त्तव्याभावमेवोपपादयति । हितबुध्द्यैव सर्वं चेतनः करोतीति - नाम्नि विवाद इत्युक्त्तमिति । यत् करणभिन्नं कर्त्ततया त्वयाऽन्तःकरणमित्यभिलप्यत इति तदेव मया जीव इत्यभिलप्यत इत्यर्थः । चित्तमनसोरिवेति - यथा प्राप्तकालानुरूपबोधरूपस्य चेतयितृत्वलक्षणस्य चित्ताख्यस्य मनोवृत्तिविशेषस्य मनसश्च प्रकृतिविकृतिभावोपदेशो नान्ति, एवं बुद्धेः मनोवृत्तिरूपत्वे बुद्धिमनसोरपि प्रकृतिविकृतिभावोपदेशो नास्ति, एवं बुद्धेः मनोवृत्तिरूपत्वे बुद्धिमनसोरपि प्रकृतिविकृतिभावोपदेशो न स्यात्, दृश्यते च मनोबुद्धिमनसोरपि प्रकृतिविकृतिभावोपदेशो न स्यात्, दृश्यते च मनोबुद्धिरेव वाहङ्कार इति मनोबुध्द्यहङ्काराणां प्रकृतिविकृतिभावापदेश इति भावः । अतः प्रकृतेरन्यत्वेन समाधिविधानमेव विवक्षितमिति - यद्यपि भोक्त्तृत्वशून्यायाः प्रकृतेः कमर्फलभोक्त्तृत्वानुसन्धानेन यागादिप्रवृत्तिवत् प्रकृतिभिन्नत्वसमाधावपि न दोषः तथापि प्रकृतिकर्त्तृकस्य प्रकृतेरहमन्योऽस्मीति समाधेः भ्रान्तिरूपतया मोक्षहेतुत्वं न स्यादिति भावः । स्त्रक्चन्दनाद्युपयोग इति - स्त्रक्चन्दनादिधारण इत्यर्थः ॥ ॥ इति कर्त्रधिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.3.5 कर्त्रधिकरणम्\nஇப்படி ஆத்மாக்குக் கர்த்ருத்வத்தைச் சாதிக்கவல்ல ஜ்ஞாத்ருத் வத்தை நிரூபித்து கர்த்ருத்வம் நிருபிக்கிறார் என்று ஸங்கதி. ஆத்மாவுக்கு ஜ்ஞாத்ருத்வம் போல் கர்த்ருத்வம் உண்டா இல்லையா என்று சம்சயம். “அஹங்கார விமூடாத்மா கர்த்தா ஹமிதி மன்யதே '' என்று சொல் வதால் ஆத்மா கர்த்தாவண்று; ப்ரதானமே கர்த்தா என்று பூர்வ பக்ஷம். இந்த ஸாங்க்யமதத்தை நிரஸிக்கிறார். ஆத்மாவே கர்த்தா ப்ரதானமன்று. ஏனெனில், சாஸ்த்ரார்த்த வத்வாத்' ஆத்மா கர்த்தாவானால்தான் யஜேத, உபாஸீத என்று யாக  உபாஸநாதிகளை விதிக்கும் சாஸ்த்ரம் ப்ரயோஜனமுள்ளதாகும். சாஸனாத் சாஸ்த்ரம் என்றபடி, கர்த்தா செய்யவேண்டிய கர்மங்களை விதித்து தூண்டு கிறது. இதனால் ஜ்ஞாதாவையுத்தேசித்துத்தானே இதைச்செய், இதைச் 1. இதைச் செய்யாதே என்று விதி நிஷேதங்களைக் கூறுவது பொருந்துகிறது. அசேதந மான ப்ரதானம் கர்த்தாவானால் அவ்வாறு விதிப்பது பொருந்தாது. ஆதலின் கர்த்தாவான ஆத்மாவைக்குறித்தே சாஸ்த்ரம் போதிக்கிறது. ப்ரதானத்தை குறித்தன்று. (1)\n\"ஏவமேவைஷ ஏதான் ப்ராணான் க்ருஹீத்வா ஸ்வே சரீரேயதா- காமம் பரிவர்த்ததே\" என்று ஆத்மா - ப்ராணனைக்ரஹித்தல் கூறப் படுவதானால், யதாகாமம் பரிவர்த்ததே என்று சரீரத்திலே ஆத்மாவின் விஹாரத்தை உபதேசிப்பதாலும் ஆத்மாவே கர்த்தா -ப்ரதானமன்று. (2)\nக்ரியாயாம் வ்யபதேசாச்ச கர்த்தா : \"விஜ்ஞானம் யஜ்ஞம் தனுதே கர்மாணி தநுதே பிச” என்று வைதிக லௌகிக க்ரியைகளில் ஆத்மாவுக்குக் கர்த்ருத்வம் சொல்லப்படுவதாலும் நசேத்: கர்த்தாவில்லை யெனில், விஜ்ஞானம் யஜ்ஞம் தனுதே என்னும் ச்ருதியில் விஜ்ஞானசப்தம் ஆத்மாவைச் சொல்லவில்லை. அந்தக்கரணமென்னும் பக்தியைச் சொல்லு கிறது என்றால். நிர்தேசவீபர்யய : ஸ்யாத் : = விஜ்ஞானே யஜ்ஞம் தனுதே என்று மூன்றாம் வேற்றுமையுடன் நிர்த்தேசிக்கப்பட்டிருக்கும். க்ரியையில் புத்தி காரணமாதலால், (3)\nப்ரதானத்துக்கே கர்த்ருத்வம், ஆத்மாவுக்குப் போக்த்ருத்வம் என்னும் பக்ஷத்தில் உபலப்திவத் அதயம: முன்பு சொன்ன உபலப்த்யநியம ப்ரஸங்கம் போல போக்த்ருத்வத்திற்கு அநியமமும் ப்ரஸங்கிக்கும். ப்ரதானம் ஸர்வ காரணமாதலால் போக்த்ருத்வமும் ஸர்வாத்மாக்களுக்கும் பொதுவாக ப்ரஸங்கிக்கும். (4)\nப்ரக்ருதியே கர்த்தாவென்றால், கர்த்தாவுக்கே போக்த்ருத்வமும் யுக்தமாதலின், ப்ரக்ருதிக்கே போக்த்ருத்வ சக்தியும் ப்ரஸங்கிக்கும். ஆதலின், ஆத்மாவுக்கு போக்த்ருத்வ சக்தியின்மையை ஏற்கவேண்டி வரும். (5)\nப்ரக்ருதிக்குக் கர்த்ருத்வத்தை அங்கீகரித்தால்,மோக்ஷத்திற்குக் சாதனமான ஸமாதி இல்லாததாகிவிடும். ப்ரக்ருதியைவிட நான் வேறானவன் என்னும் ஸமாதியிலே (சித்தவ்ருத்தி நிரோதத்தில்) ப்ரக்ருதி கர்த்தாவாதல் பொருந்தாது ஆதலின், ப்ரதானம் கர்த்தாவன்று. (6)\nஆத்மா கர்த்தாவென்றால் அவன் ஸுகாதி அனுபவங்களை இச்சிக்கையில் வைதிக லௌகிக கர்மங்களைச் செய்கிறான். இச்சியாதபோது செய்வதில்லை. என்று இருவிதமாகவும் வ்யவஸ்தை கூடும். யகாச தக்ஷா = தச்சன் விரும்பும் போது செயலாற்றுகிறான். விரும்பாதபோது செயலாற்றுவதில்லை. இப்படி இச்சாமூலமாகச் செய்தலும் செய்யாமையும் என்ற வ்யவஸ்தை கூடாதென்பது கருத்து.(7)"
                            }
                        ]
                    },
                    {
                        "verse_number": 24,
                        "original_text": "Adhikarana 2.3.6 परायताधिकरणम्\nपरात्तु तच्छ्रुतेः॥2.3.40॥\nकृतप्रयत्नापेक्षस्तु विहितप्रतिषिद्धावैयर्थ्यादिभ्यः॥2.3.41॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.3.6 परायताधिकरणम्\nइदं जीवस्य कर्तृत्वं किं स्वातन्त्र्ेण? उत परमात्मायत्तम्? इति। किं प्राप्तं? स्वातन्त्र्ेणेति। परमात्मायत्तत्वे हि विधिनिषेधशास्त्रानर्थक्यं प्रसज्येत। यो हि स्वबुद्धया प्रवृत्तिनिवृत्त्यारम्भशक्त्तः; स एव नियोज्यो भवति। अतः स्वातन्त्रेणास्य कर्तृत्वम् इति प्राप्तेऽभिधीयते-परात्तु तच्छ्रूतेः- इति। तु शब्दः पक्षं व्यावर्तयति; तत्- कर्तृत्वम् अस्य जीवस्य परात्- परमात्मन एव हेतोर्भवति, कुतः श्रुतेः \"अन्तः प्रविष्टः शास्ता जनानां सर्वात्मा, य आत्मनि निष्ठन्नात्मनोऽन्तरो यमयति यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तर्याम्यमृत\" इति। स्मृतिरपि \"सर्वस्य चाहं हृदि सन्निविष्टो मत्तः स्मृतिर्ज्ञानमपोहनं च\" \"ईश्वरस्सर्वभूतानां हृद्देशेऽर्जुन! तिष्ठति। भ्रामयन्सर्वभूतानि यन्त्रारूढानि मायया\" इति। नन्वेवं विधिनिषेधशास्त्रानर्थक्यं प्रसज्येतेत्युक्त्तं, तत्राह -॥ 40॥\nसर्वासु क्रियासु पुरुषेण कृतं प्रयत्नमुद्योगमपेक्ष्यान्तर्यामी परमात्मा तदनुमतिदानेन प्रवर्तयति; परमात्मा नुमतिमन्तरेणास्य प्रवृत्तिर्नोपपद्यते इत्यर्थः। कुत एतत्? विहितप्रतिषिद्धावैयर्थ्यादिभ्यः, आदिशब्देनानुग्रहनिग्रहादयो गृह्यन्ते। यथा द्वयोः साधारणे धने परस्वत्वापादनमन्यतरानुमतिमन्तरेण नोपपद्यते, अथाऽपीतरानुमितिः स्वेनैव कृतेति तत्फलं तस्यैव भवति; पापकर्म्मसु निवर्तनशक्त्तस्याप्यनुमन्तृत्वं न निर्दयत्वमावहतीति साङ्खयसमवनिरूपणे प्रतिपादितम्। नन्वेवम् \"एष ह्येव साधु कम्मर् कारयति तं यमेभ्या लोकेभ्य उन्निनीषति एष एवासाधु कमर् कारयति तं यमधो निनीषति\" इत्युन्निनीषयाऽधोनिनीषया च स्वयमेव साध्वसाधुनी कर्मणी कारयत्येतन्नोपपद्यते। उच्यते- एतन्न सर्वसाधारणं, यस्त्वतिमात्रपरमपुरुषानुकूल्ये व्यवस्थितः प्रवर्त्तते, तमनुगृह्णन् भगवान्स्वयमेव स्वप्राप्त्युपायेष्वतिकल्याणेषु कर्मस्वेव रुचिं जनयति, यश्चातिमात्रप्रातिकूल्ये व्यवस्थितः प्रवर्त्तते; तं निगृह्णन्स्वप्राप्तिविरोधिष्वधोगतिसाधनेषु कर्मसु रुचिं जनयति। यथोक्त्तं भगवता स्वयमेव \"अहं सर्वस्य प्रभवो मत्तः सर्वं प्रवर्त्तते। इति मत्वा भजन्ते मां बुधा भावसमन्विताः\" इत्यारभ्य \"तेषां सततयुक्त्तानां भजतां प्रतीतिपूर्वकम्। ददामि बुद्धियोगन्तं येन मामुपयान्ति ते॥ तेषामेवानुकम्पार्थमहमज्ञानजं तमः। नाशयाम्यात्म भावस्थो ज्ञानदीपेन भास्वता\" इति; तथा \"असत्यमप्रतिष्ठं ते जगदारहुनीश्वरम्\" इत्यादि, \"मामात्मपरदेहेषु प्रद्विषन्तोऽभ्यसूयकाः\" इत्यन्तमुकत्वा \"तानहं द्विषतः क्रूरान्संसारेषु नराधमान्। क्षिपाम्यजस्त्रमशुभानासुरीष्वेव योनिषु\" इत्युक्त्तम्॥ 41॥। इति परायत्ताधिकरणम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.3.6 परायताधिकरणम्\nइदानीं जीवस्य कर्तृत्वं किं परमात्मायत्तम्, उत स्वायत्तमिति संशयः । स्वायत्तमिति पूर्वः पक्षः, विधिनिषेधशास्त्रानर्थक्यापत्तेः । यस्स्वबुद्ध्यैव प्रवृत्तिनिवृत्तिशक्तः, स एव हि नियोज्यो निग्रहानुग्रहास्पदं च भवतीति । राद्धान्तस्तु अन्तः प्रविष्टश्शास्ता जनानां सर्वात्मा य आत्मानमन्तरो यमयति इत्यादिश्रुतेः परमात्मायत्तमेव कर्तृत्वम्; तच्च जीवेन स्वबुद्ध्या कृतं प्रयत्नमपेक्ष्य तदनुमतिदानेनेति विधिनिषेधावैयर्थ्यम् । अत एव निग्रहानुग्रहास्पदं च । सूत्रद्वयमपि व्याख्यातम् ॥ इति परायत्ताधिकरणम् ॥\nइदानीं जीवस्य कर्तृत्वं किं परमात्मायत्तम्, उत स्वायत्तमिति संशयः । स्वायत्तमिति पूर्वः पक्षः, विधिनिषेधशास्त्रानर्थक्यापत्तेः । यस्स्वबुद्ध्यैव प्रवृत्तिनिवृत्तिशक्तः, स एव हि नियोज्यो निग्रहानुग्रहास्पदं च भवतीति । राद्धान्तस्तु अन्तः प्रविष्टश्शास्ता जनानां सर्वात्मा य आत्मानमन्तरो यमयति इत्यादिश्रुतेः परमात्मायत्तमेव कर्तृत्वम्; तच्च जीवेन स्वबुद्ध्या कृतं प्रयत्नमपेक्ष्य तदनुमतिदानेनेति विधिनिषेधावैयर्थ्यम् । अत एव निग्रहानुग्रहास्पदं च । सूत्रद्वयमपि व्याख्यातम् ॥ इति परायत्ताधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.3.6 परायताधिकरणम्\nय आत्मानमन्तरो यमयति इत्यादि श्रुतेरात्मनः कर्तृत्वं परायत्तम्, सर्वस्य चाहं हृदि सन्निविष्टो मत्तः स्मृतिर्ज्ञानमपोहनं च इत्यादिस्मृतेश्च॥४०॥\nजीवः स्वेच्छया प्रवृत्तिनिवृत्ति- हेतुभूतं प्रयत्नं करोति, जीवेन तु कृतं प्रयत्नं प्रथमप्रवृत्तिहेतुमपेक्ष्य तदनुमतिदानेन परः प्रवर्तयति - इति तद्विधिनिषेधावैयर्थ्यनिग्रहानुग्रहेभ्योऽवगम्यते। यथा गुरुतरदार्वातिभरणमबलः प्रबलसहकृतः कुर्वन्नपि स्वीयप्रयत्नेन विधिनिषेधयोग्यो भवति, एवमेव जीवः परमपुरुषानुमतिसहकृतः प्रवर्तमानोऽपि विधिनिषेधयोग्य इति न कश्चिद्विरोधः॥४१॥ इति परायत्ताधिकरणम् ॥ ६ ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.3.6 परायताधिकरणम्\n॥ परात्तु तच्छ्रुतेः ॥   \nजीवस्य कर्तृत्वं किं परमात्मायत्तम्? उत स्वायत्तम्? इति । किं परमात्तायत्तत्वे विधिनिषेधशास्त्रानर्थक्यं स्यात्? नेति । यदा स्यात् तदा स्वायत्तं यदा न स्यात् तदा परमात्मायत्तमिति सिद्ध्यति,\n॥ परात्तु तच्छ्रुतेः ॥   \nजीवस्य कर्तृत्वं किं परमात्मायत्तम्? उत स्वायत्तम्? इति । किं परमात्तायत्तत्वे विधिनिषेधशास्त्रानर्थक्यं स्यात्? नेति । यदा स्यात् तदा स्वायत्तं यदा न स्यात् तदा परमात्मायत्तमिति सिद्ध्यति,\nकृतप्रयत्नापेक्षस्तु विहितप्रतिषिद्धावैयर्थ्यादिभ्यः ॥ उद्योगमपक्ष्येति - अनेन प्रथमप्रवृत्तिदशायं परस्योदासीनत्वं दर्शितं, प्रवृत्तस्य प्रवर्त्तनं\nह्यनुमतिः, जीवः स्वयमेवोद्युक्त्तश्चेत् किमनुमतिदानेनेत्यत्राह - परमात्मानुमितिमिति । उत्तरप्रवृत्तिरेतदनुमतिदानेनैवोपपद्यत इत्यर्थः । विहितप्रतिषिद्धशब्देन विधिनिषेधावुच्येते । आदिशब्दं व्याचष्टे - आदिशब्देनेति । निग्रहानुग्रहौ कोपपअसादौ; भाष्यस्थादिशब्देन तत्तत्फलदानमभिप्रेतम्, परानुमतिसापेक्षत्वे विधिनिषेधविषयत्वानुपपत्तिरिति शङ्कायां परानुमतिदानेनैव प्रवृत्त्युपपत्तौ तत्रापि प्रथमप्रवृत्तस्यैव फलभाकत्वे च दृष्टान्तमाह - यथेति । साधारणे द्रव्ये परानुमत्या स्वांशमादाय राज्ञ उपायने दत्ते तत्प्रसादहेतुकः फलान्वयः प्रथमप्रवृत्तस्यैव दृश्यते, न त्वनुमन्तुः, तथेदमित्यर्थः । अंशे पारतन्त्राद्विधिनिषेधगोचरत्वमिति शङ्का, अंशे स्वातन्त्राद्विधिनिषेधगोचरत्वोपपत्तिरिति परिहारः, अन्यसापेक्षत्वेऽपि रथाकर्षणादिषु विधिनिषेधगोचरत्वं दृष्टम् । पापकर्मस्त्वित्यादि - अन्यत्र दयायाः सविषयत्वादित्यर्थः । एतदुक्त्तं भवति- यथा द्वयोः पुत्रयोः पित्रादिविभक्त्तदत्तवित्तक्षेत्रादिमत्त्वेन तत्साकपेक्षत्वेऽपि कस्यचिदपथप्रवृत्तिः, कस्यचित्सुपथप्रवृत्तिश्च तयोरेव फलाय भवति, तद्वदिहापि सर्वजीवानां सामान्येन चिच्छक्त्तिप्रवृत्तिशकत्योः करणकलेवररूपपरिकरलाभस्य च परमात्माधीनत्वात् कर्तृत्वमात्रं परायत्तं, विशेषकर्तृत्वं च परानुमतिसापेक्षत्वात् परायत्तम्, अंशे स्वातन्त्र्ाज्जीवस्य विधिनिषेधविेयत्वम्, स्वातन्त्र्यं च स्वेच्छानुगुणप्रवृत्तिसामथ्यर्े सत्यनिवार्थ्यत्वम् । इतरसापेक्षत्वेऽपि च विधिनिषेधविषयत्वं फलभाकत्वं च रथाकर्षणादिषु दृष्टम्, इतरसापेक्षत्वे च प्रथमप्रवृत्तस्यैव फलान्वये च दृष्टान्तो दर्शितः । अनुमन्तुः परस्य नियन्तृत्वाद्धर्मिग्राहकबाधाच्च न फलान्वयः, किन्तु जीवस्यैव, लोकेऽप्यनुमन्तुः फलान्वयो नानुमन्तृत्वप्रयुक्त्तः, अपि तु शास्त्रवश्यत्वप्रयुक्त्तः, निवर्तनक्षमस्याप्यनुमन्तृत्वं न दोष।, प्रथमप्रवृत्तिफलदानरूपत्वात्तस्य, अल्पानुकूल्येन विपुलापराधसहत्वाहयादिगुणानां सविषयत्वमिति । अत्र चोदयति - नन्विति । कथमनुमन्तृत्वम्- अप्रवृत्तप्रवर्तनरूपं प्रयोजयितृत्वं ह्यस्य दृश्यते, अनुमन्तृत्वे सति कथमिदमुपपद्यत\nइत्यर्थः । विषयव्यस्थया परिहरति । उच्यत इति - न्यायकृतं विेयविभागं संवादकोपबअहणवचनेन द्रढयति । यथोक्त्तमिति - प्रथमप्रवृत्तस्यानुमन्तृत्ववदत्यन्तानुकूलप्रतिकूलयोः प्रयोजयितृत्वमपि फलदानकल्पं, तत्र च हेतुः स्वातन्त्र्यम्, एवं प्रथममुपेक्षकत्वं पश्चादनुमन्तृत्वं, क्कचिद्विषये प्रयोजकत्वं च प्रतिपादितम्, एषां त्रयाणां दोषरूपत्वसाधनमाश्रयासिद्धिधमिर्ग्राहमबाधाभ्यां पूर्वमेव निरस्तम् । ननु चेतनस्य प्राथमिकेच्छाप्रयत्नयोरुत्पत्तौ परमात्मनः कारणत्व\nमस्ति वा? न वा? । न चेत्- सर्वकारणत्वभङ्गप्रसङ्गः, किञ्च पुण्यपापप्रवृत्त्यनुगुणेच्छादीनामपि पूर्वकर्मफलरूपत्वात्तदिच्छादिषु कारणत्वाभावे परस्थ सर्वकर्मफलप्रदत्वं च भग्नं स्यात्, अतः प्राथमिकेच्छाप्रयत्नयोरति कारणत्वमीश्वरस्याभ्युपगन्तव्यम्, ततश्च तयोरीश्वरः स्वसङ्कल्पतः कारणं स्यात्, अयमिच्छेदयं प्रथतेतेत्यमोधसङ्कल्पस्य तस्य सङ्कल्पपरतन्त्रतया जीवस्य स्वातन्त्र्ाभावात् कर्मसु कर्तृत्वं तन्निबन्धनं भोक्त्तृत्वं च न स्यात्, परमात्मन औदासीन्यानुमन्तृत्वप्रयोजयितृत्वावस्थानां वैषम्यं च न स्यात्, प्रवृत्तस्य प्रवर्त्तको ह्मनुमन्ता, अप्रत्तस्य प्रवर्तकश्च प्रयोजयिता, परमात्मनः प्रवर्तकत्वं च न वाद्यूदकादिवत् प्रेरणेन अपि त्विच्छाजननद्वारेण; प्रथमप्रवृत्तिष्विच्छाजनकत्वमस्ति चेत्- उपेक्षकत्वं न स्यात् प्रयोजयितृत्वावस्थायां वैषम्याभावात्, उच्यते- नैते दोषाः प्रसज्येरन् । साधारणोपकारविशेषोपकारवैषम्येण सर्वासामनुपपत्तीनां परिहृतत्वात्, आदावेव करणकलेवरसर्गतत्प्रदानरूपोपकारश्चेतनानां सर्वकार्य्यसाधारणः, पश्चादपि करणकलेवरव्याप्तितद्धारणतत्सामर्थ्यापादनरूप उपकारः सर्वदा भवतीति तन्मुखेन प्राथमिकेच्छादावपि कारणत्वान्न परमात्मनः सर्वकारणत्वहानिः, तत एव न सर्वफलप्रदत्वहानिश्च, तत्तद्देहारम्भकादृष्टवशादेव गुणत्रयोद्भवाभिभवरूपविशेषवासना विशेषोन्मेषश्च जन्मकाल एव सिद्धौ विषयविशेषसन्निधिश्च भोगादृष्टप्रवाहकारितः- कर्मफलानुभवस्य तत्सापेक्षत्वात्, तथा हि गुणविशेषस्य रुचिविशेष हेतुत्वम् \"आहाराः सत्विकप्रियाः\" \"आहारा राजसस्येष्टा\" इत्यादिभिरवगम्यते । मनुष्यपशुकृमिकीटादीनामोदनशष्पपूयादिषु रुचिविशेषद्वेषतदभावानां वासनाविशेषाधीनत्वमन्वयव्यतिरेकसिद्धम् । एवं गुणत्रयतारतम्यवासनाविशेषोद्वोधवस्तुस्थ भावविशेषरूपासाधारणकारणसचिवैः साधारणकारणैः प्राथमिकेच्छानिष्पत्तिस्तत एव प्रयत्नश्चेति तयोर्विशेषोपकाराभावादीश्वरस्यौदासीन्यं युक्त्तम् । ननु तत्तद्भोगादृष्टस्यापीश्वर एव फलप्रद इति विषयसन्निधानादेरपीश्वरकारितत्वात् कथं तस्य तत्रौदासीन्यम्, अभिसन्धिविशेषाभावादिति ब्रूमः ईश्वरः प्राजीनादृष्टफलभूतसुखदुःप्रदानेच्छया विषयसन्निधानादिकं प्रथममापादयति न तु साधनान्तरानुष्ठापनेच्छया, अन्याभिप्रायेण संपादितस्य वस्तुनः पुरुषान्तराभिमतकार्यान्तरोपयोगे सत्यपि पूर्वं तन्निष्पादकपुरुषस्यौदासीन्यं हि दृश्यते । घटनिरीक्षणाय प्रदीपमारोपयन् हि पुरुषः पटार्थिपुरुषान्तरप्रवृत्तावुदासीन एव । तत्र तस्य प्रवर्त्तकत्वनिवर्तकत्वयोरष्य भावात्, एवमीश्वरस्य प्रथमत औदासीन्यमुपपन्नम् । अत एव जीवस्य स्वातन्त्र्यमपि युक्त्तम्, इच्छाशक्त्तिमत्त्वे सत्यनिवार्यत्वं हि स्वातन्त्र्यम् । ननु पूर्ववासनातदधीनेच्छापरवशत्वाद्वायूदकादिप्रेरितस्येव न जीवस्य स्वातन्त्र्यम् नैवम् । इच्छोत्पत्तेः प्रवृत्तिसामर्थ्यविनाशकत्वाभावात्वात्, आदनेच्छायां सत्यामपि तस्य विेसंषृक्त्तत्वविज्ञाने सति तद्विषयेच्छानिवारणसामर्थ्यं हि चेतनस्य दृश्यते, काष्ठविचायको महानिधिलाभोपायज्ञाने सति काष्ठसम्पादनेच्छां निवारयितुं प्रभवति, एवं प्रत्यवायस्य वाऽतिशयिफलान्तरस्यं वा माने सतीच्छान्तरनिवारणसामर्थ्यदर्शनेन पुरुषस्य स्वातन्त्र्ोपपत्तेः कतर्ृत्वं युज्यते । इष्टतमेषु प्रवर्त्तकवासनावत् अनिष्टेषु निवर्त्तकवासनाऽपि हि तस्य विद्यते, अतः कृत्याकरणाकृत्यकरणेष्विच्छानिवारणलक्षमोऽपि प्रत्यवायानादरेण स्वेच्छां न निवारयतीत्येष एवापराधो जीवस्य दण्ड्यत्वे हतुः, शास्त्रीयप्रत्ययवायादिज्ञानसामर्थ्याभावात्तिरश्चा\nमशास्त्रवश्यत्वम् । एवं प्रथमेच्छाप्रत्नयोरप्यभग्रस्वातन्त्र्यो जीवः, परमात्मा च तयोरुदासीनः तन्नाभिसन्धिरहितत्वात्, द्वितीयेच्छाप्रयत्नादिषु परमात्माऽभिसन्धिमानेव हेत्वन्तरासन्निधापितमपि विषयं बुद्धौ सन्निधापयति, तत्सन्निधानमेव विशेषोपकारः, स च प्रथमप्रवृत्तिफलदानरूपः तदानीमपि परो जवस्य स्वेच्छानिवारणादिसामर्थ्यं न नाशयति, अतस्तस्य स्वातन्त्र्यम्, ईदृशं विशेषोपकारं प्रथममत एव केषुचिदीश्वरः करोति तत्र प्रयोजयितृत्वमित्यवस्थात्रयवैषम्यम् । नन्वेवं साधारणकारणैरेव वासनाविशेषादिसहकृतैरिच्छाद्युत्पत्तौ सम्भवत्यां किमर्थमीश्वरस्यानुमन्तृत्वादिकमभ्युपगम्यते, उच्यते- यदि वयमनुमन्तृत्वादिकं कल्पयामः- तदानीमेवं चोदनीयं, न तु कल्प्यते किञ्च \"अन्तः प्रविष्टः शास्ता जनानाम्, अध्यक्षश्चानुमन्ता च, एष एव साधु कर्म कारयति\" इत्यादिश्रुतिबलादभ्युपगम्यते- अतो न कश्चिद्दोषः, तत्र यदुक्त्तम्- नियमनश्रुतिसङ्कोचः प्रसजेत्- प्रथमनमुपेक्षकत्वादिति न तदनिष्यप्रसञ्चनम्, नियन्तृत्वश्रुतेस्तावान् सङ्कोचो ह्यभिमतः- यावता विधिनिषेधशास्त्रानर्थक्यं परिह्नियेत ततः परं सङ्कोच एव त्वनिष्यः न च सोऽभ्युपगतः । किञ्च चिच्छक्त्तिं प्रवृत्तिाक्त्तिं च दत्त्वा शक्त्तिमत्त्वे सत्यनिवार्य्यत्वलक्षणं स्वातन्त्र्यं जीवस्यापाद्य प्रथमप्रवृत्तौ तूर्ष्णीभावः ईश्वरस्य न स्वातन्त्र्यवैकल्पयावहः किन्तु तदतिशयावह एव, यथाऽमात्यादीनां परिकरवत्त्वं स्वातन्त्र्यं च दत्त्वा स्वयमव्यापृतस्य राज्ञः- तद्वत् न च स्वातन्त्र्यं पराधीनत्त्वं चेति व्याघातः- अमात्यस्वातन्त्रे तदभावात्, तदभावश्च राज्ञा तत्प्रवृत्तेरनिवारणात्,-अत्रायां सङ्ग्रहः- \"वैयर्थ्यं यावता न स्याद्विदानप्रतिषेधयोः । नियन्तृत्वश्रुतेस्तावान्सङ्कोचो न त्वतः परः ॥ वाह्यान्तः- करणव्याप्तितच्छख्त्याधानधारणैः । साधारणोपकारैः स्यादिच्छादेः कारणं परः ॥ भोगादृष्टापनीतार्थस्वभावद्वासनानिवतात् । इच्छादेर्मनसोत्पत्तौ युक्त्तोदासीनता विभोः ॥ अभिसन्ध्यन्तरप्राप्ते वस्तुन्यन्यत्र केनचित् । उपयुक्त्तेऽप्युदास्ते हि तस्य प्रापयिता पुमान् ॥ सामर्थ्ये सत्यवार्थ्यत्वात्स्वतन्त्रो जीव उच्यते । स ह्योदने विषज्ञानात्स्वेच्छामपि नियच्छति ॥ सन्निधापकवैधुर्येऽप्यर्थं बुद्धिस्थतां नयन् । प्रयोजकोऽनुमन्ता च भवतीशस्तदा तदा ॥ पूर्वप्रवृत्तेश्च फलमनुमत्यादिकं भवेत् । दयादीनां गुणानां च सुलभं विेयान्तरम् ॥ अमात्यस्य स्वतन्त्रत्वे राज्ञस्तन्नापहीयते । एवमेव परस्यापि जीवस्वातन्त्र्यदायिनः । न स्वातन्त्र्यं पराधीन स्वरूपात्प्रच्युतं भवेत् ॥ स्वातन्त्र्यदायिना पुंसा तत्प्रवृत्त्यनिवारणात्\" अतो जीवानां स्वातन्त्र्यं, विधिनिषेधशास्त्रसाफल्यं, परमात्मनः सर्वकारणत्वं, सवर्फलप्रदत्वं, निरङ्कुशस्वातन्त्र्यवत्त्वम्, अवस्थात्रय वैषम्यं, दयादिगुणानां विषयवत्त्वं, वैषम्यनैर्घृण्यपरिहार\"श्चेति सर्वमुपपन्नम् ॥ * ॥ जीवेन स्वरूपैक्यमभ्युपगच्छतां सर्वेषां सर्वज्ञतया स्वानन्यत्वेन जीवान् जानत ईश्चरस्य सर्वप्रवृत्तिष्वनुमन्तृत्वे हिताकरणाहितकरणदोषप्रसक्त्तिरनिवार्या, अत इदमधिकरणं विरुद्धम् । ननु जगत ईश्वरशरीरत्वपक्षेऽपि हिताकरणादिदोषः प्रसजेत्, न शरीरगतदोषाणां शरीरण्यप्रसङ्गेन जीवगतदुःखानां परमात्मन्यप्रसङ्गात् ॥\n॥ परायत्ताधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.3.6 परायताधिकरणम्\n17. कर्ता नह्यन्यतन्त्रस्स्मरति खलु तथा पाणिनिश्चान्यथा चेत्  \nआज्ञा कुर्यान्न कुर्यादिति तु निगलिते धावनादेशवत् स्यात् ।  \nमैवं कर्माक्षकालप्रकृ(भृ)तिपरवशे कर्तृतां तत्फलं च   \nस्वीकृत्यात्मेशमात्रे श्रुतिशतविदिते द्वेष इत्थं दुरन्तः ॥\n18. साधारण्येन हेतुस्सलिलमिव विभुस्सर्वकार्याङ्कुराणां  \nवैषम्यं त्वाविरिञ्चात् प्रतिनियतफलैः प्राणिनां कर्मबीजैः ।  \nसाम्यं स्वस्य स्वगीतं श्रुतमपि तदिहाधोनिनीषादिभेद-  \nस्तादृक्कर्मानुरूपं फलमिति नियतोऽनादिरेष प्रवाहः ॥\n19. काले दुःखोपशान्तिं जनयति भगवान् व्याजमात्रावलम्बी  \nया दुःखापाचिकीर्षा परहितमनसस्सैव तस्यानुकम्पा ।  \nदत्ते देहादियोगं दिशति च निगमं वक्ति वेदान्तसारं  \nनिस्सीमानन्दयोगं निरुपधि समये सौति पुंसां तयैव ॥\n20. दोषस्स्यान्निग्रहांशो यमयितुरिति चेन्नोपमर्दासहत्वात्  \nस्वा(ना)निष्टं ने(ही)श्वरे हि(रस्य) प्रसजति न परानिष्टमस्य प्रतीपम् ।  \nकारुण्यं सावकाशं क्वचिदिति कथितं साक्षिताद्यञ्च सुस्थं  \nदृष्टे चैतत्स्वभावे फलद इति धिया युज्यते तत्प्रपत्तिः ॥\n21. प्रत्यङ्ङात्माऽहमर्थः प्रमितिपरवतां कर्तृतादिश्च तस्मिन्  \nस्वेच्छापूर्वप्रवृत्तेरयमचिदधिकस्तावदी(ते)शानतुल्यः ।  \nईशस्तु स्वेच्छयैव प्रयतत इति तन्निघ्नमन्यत्समस्तं  \nसारथ्यादिक्रमेण प्रतिनियतगतिस्स्यात् त्रयाणां प्रवृत्तिः ॥\n22. कर्तृत्वं स्यात् कदाचित् करणवति परप्रेरणानिर्व्यपेक्षं  \nनो चेत् तन्निग्रहाद्यं कथमिति यदि न स्वेष्टपक्षेऽपि साम्यात् ।  \nस्वेनापथ्यप्रवृत्तं न हि पुनरपि तत् कारयेयुर्दयार्द्रा-  \nस्तच्चेत्तस्य स्वभावादितरदपि न किं निष्फलोऽधीतभङ्गः ॥\n23. क्षेत्रज्ञानां समानां विषमयतनता तादृशादृष्टभेदा-  \nन्नादृष्टं त्वन्यदिष्टं नियमनभिदया शासि(हीशि)तुस्तत्र भाव्यम् ।  \nसाक्षित्वाद्यञ्च नेतुस्समनिगममितं प्रेरकत्वं न रुन्धे  \nभाष्यादिग्रन्थलेशोऽप्यवहितमनसामैदमर्थ्यं भजेत ॥\n24. कर्ता देवः फलानां न तु करणभृतः प्रेरकश्चेत्ययुक्तं  \nसर्वश्रुत्यादिकोपान्न भवति न फलं कर्मणः पापचर्या ।  \nकर्माधीनं तु चिन्ताद्यपि हि भवभृतो भाषितं भाष्यकारै-  \nर्जन्तूनां देवतानामपि करणगणाधिष्ठितं वक्ष्यतीत्थम्(ति) ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.3.6 परायताधिकरणम्\n'इदं जीवस्य कर्तृत्वं किं स्वातन्त्र्येण, उत परमात्मायत्तमिति' इति भाष्य एव सङ्गतिरुक्ता । तदर्थविचारस्तु - किं जीवस्य कर्तृत्वं परमात्मायत्तमुत स्वायत्तमिति । किं परमात्मायतत्वे विधिनिषेधशास्त्रानर्थक्यं स्यान्नेति । अत्र जीवस्स्वतन्त्रः परतन्त्रो वा । स्वतन्त्रश्चेत् 'परात्तु तच्छ्रुतेः' इति पारतन्त्र्यकथनं कथं स्यात् । परतन्त्रश्चेत् कुर्यान्न कुर्यादिति विधिनिषेधशास्त्रे कर्तृत्वं कथं स्यात् । नहि निगलितस्य पुरुषस्य धावनं विधीयत, इति । तदिदमाह - कर्तेति । नहि परतन्त्रः कर्ता भवितुमर्हति । 'स्वतन्त्रः कर्ता' इति स्वातन्त्र्यमेव कर्तृत्वं स्मरति पाणिनिः । परतन्त्रं प्रति कुर्यान्न कुर्यादिति प्रवृत्तिनिवृत्तिविधाने दोषमाह - अन्यथा चेदिति । नहि निगलितस्य पुरुषस्य धावनमादिश्यमानं शक्यते कर्तुमिति । एवं जीवस्येश्वरपरतन्त्रस्य करणाकरणविधानं न योयुज्यते । स्वातन्त्र्यपक्षस्तु भवतैव परित्यक्त इत्युभयथाऽपि न घटत इति । उक्तपक्षं प्रतिबन्द्या निराकरिष्यन् स्वरूपमेव तावत्प्रतिक्षिपति - मैवमिति । तदेव विवृणोति - कर्मेति । कर्माधीनं विश्वमिन्द्रियाधीनं कालाधीनं प्रकृत्यधीनं नियत्यधीनमिति च जीवस्य तत्तत्पारतन्त्र्ये सत्यपि जीवस्य कर्तृत्वं न भ्रश्यतीति वदामः । अयमर्थः - द्विविधं हि कर्तृत्वम् - प्रयोजककर्तृत्वं प्रयोज्यकर्तृत्वञ्चेति । तत्र 'अन्तः प्रविष्टश्शास्ता जनानां सर्वात्मा', 'य आत्मानमन्तरो यमयति' इत्यादिप्रमाणबलाद् यद्यपीश्वरस्यैव सर्वप्रयोजककर्तृत्वम्, तथापि तेनैवेश्वरेण दत्तशक्तिकस्य जीवस्यापि प्रयोज्यकर्तृत्वमस्त्येवेति 'कर्ता शास्त्रार्थवत्त्वात्' इति जीवकर्तृत्वमुच्यत इति न कश्चिद्विरोधः । अयमत्र शब्दान्वयः - कर्मादीनां सामान्यकारणत्वमभ्युपगम्य तत्परतन्त्रजीवेऽपि कर्तृत्वमभ्युपगच्छद्भिर्भवद्भिरीश्वरप्रतिक्षेपप्रयासः श्रुतिप्रामाण्यप्रद्वेषनिबन्धनः । श्रुतयो हि जीव ईश्वरप्रेरित एव चिन्तितनिमिषितादिकं निखिलमपि कर्म करोतीति निर्मत्सरमेव प्रतिपादयन्ति । स्मृतयोऽपि तामेव श्रुतिमनुधावन्तीति निपुणविदां निर्णयः ॥२३६॥नन्वीश्वरस्यैव सर्वकारणत्वे केषाश्चित्सुखप्रदानं परेषां दुःखप्रदानमिति वैषम्यदोषः स्यादित्याशङ्क्य कारणविभागप्रदर्शनेन परिहरति - साधारण्येनेति । अयमर्थः - लोके हि सर्वाङ्कुराणां साधारणकारणं सलिलम्, विशेषकारणं बीजमित्युक्तमेव दृष्टमेतत् । एवमीश्वरोऽप्यतीतानागतवर्तमानरूपाणामशेषाणामपि कार्याणामेक एव कारणम् । तत्तत्पुरुषाश्रितानि पुण्यपापरूपाणि कर्माणि विशेषकारणानीति न वैषम्यगन्धः । ईश्वरस्य साम्यं 'समोऽहं सर्वभूतेषु' इति स्वगीतम् । 'अन्तःप्रविष्टश्शास्ता जनानां सर्वात्मा' इति श्रुतिप्रतिपन्नञ्च । तेनानपलपनीयमेव साम्यम् । तर्हि कस्मिंश्चिद्विषये भगवानेव क्रुद्धस्सन्नधोनिनीषां करोति अपरत्र प्रसन्नस्सन्नुन्निनीषामिति किमुच्यत इत्याशङ्क्य श्रुतिद्वयार्थं विविच्य दर्शयति - तदिहेति । यं पूर्वमेवात्यन्तपापप्रवणं भगवानधोनिनीषति तमिदानीमसाधुकर्म कारयति, यं पुनरत्यन्तपुण्यप्रवणमुन्निनीषति तमधुना साधुकर्म कारयतीति । अयमर्थः - पूर्वकर्मानुरूप्येण उत्तरेषु पुण्येषु पापेषु वा भगवानेव प्रवर्तयतीति । पूर्वकर्मानुरूप्यवचनाद्वैषम्यदोषः परिहृत एव । 'न कर्माविभागादिति चेन्नानादित्वात्' इति कर्मप्रवाहस्यानादित्वात्प्राचीनकर्मानुगुणतया भगवत एव सर्वदा सर्वत्र सर्वात्मप्रवर्तकत्वमिति न जीवस्य स्वातन्त्र्यम् । न क्वचिदपि परमपुरुषस्य कदाचिदप्यप्रवर्तकत्वम् । नापि च वैषम्यनैर्घृण्यादिकम् । इत्थं परदोषोऽश्रुत एव प्रयातीति सुशोभनमेतत् ॥२३७॥'ननु प्राचीनकर्मानुरूपमीश्वरः फलं ददातीत्युक्तम्, तर्हि कर्मैव सुखदुःखप्रदानयोः तन्त्रम्, तेनेश्वरस्य का करुणा? किञ्च तस्या अपेक्षणम् ! कथञ्च तस्यास्संरक्षणोपकारप्रकारस्सेत्स्यति' इत्याशङ्क्य सर्वमप्येतत्समाधत्ते - काल इति । अयमर्थः — परानुग्रहः करुणा, सा च स्वार्थनिरपेक्षपरदुःखनिराचिकीर्षा, तस्याश्च प्रयोजनं सत्त्वोत्तरदेहप्रदानादिमुखेन परमपुरुषकैङ्कर्यसाम्राज्यलाभप्रदानपर्यन्तस्सर्वोऽप्युपकारविशेषः । अयमत्र शब्दान्वयः - काले - अज्ञातयादृच्छिकादिसुकृतसम्पत्तिकाले । भगवान् दुःखोपशान्तिं जनयति । स च व्याजमात्रमवलम्ब्य करोति । अल्पीयसा सुकृतेनानन्तफलप्रदानात् सुकृतस्य व्याजत्वसिद्धिः । तेन तत्र करुणावकाशः । करुणाया लक्षणं वैशद्याय दर्शयति या दुःखेति । परहितमनसः पुरुषस्य सैव परदुःखापाचिकीर्षा करुणेत्युच्यते । कृपाफलमुपकारविशेषं दर्शयति - दत्त इति । 'जायमानं हि पुरुषं यं पश्येन्मधुसूदनः । सात्त्विकस्स तु विज्ञेयः' इत्युक्तप्रकारेण देहादियोगं तावत्सात्त्विकं दत्ते । दिशति च निगमम् - 'साक्षान्नारायणो देवः' इत्युक्तरीत्या देशिकरूपेण स्थित्वा निगमं दिशति ॥ 'सकल्पं सरहस्यञ्च तमाचार्यं प्रचक्षते' इति साक्षात्प्रधानाचार्यरूपेण वेदान्तशास्त्रमपि व्याचष्टे । ऐहिकमेतत्फलमनुकम्पायाः सहजायाः । आपवर्गिकमपि व्याचष्टे - निस्सीमेति । निरुपधिसमये देहावसानानन्तरं तयैव परमकृपया निस्सीमानन्दयोगं पुंसां सौति परस्मिन्पदे 'निरञ्जनः परमं साम्यम्', 'भोगमात्रसाम्यलिङ्गाच्च' इत्युक्तं जनयतीत्यर्थः । एतत्सर्वं कृपाफलत्वान्न परिचोदनीयमित्यर्थः ॥२३८॥एवं निग्रहानुग्रहयोर्द्वयोरपि भगवन्निष्ठत्वादनुग्रहांशस्य गुणत्वं निग्रहांशस्य दोषत्वं स्यादित्याशङ्क्य परिहरति - दोष इति । सर्वनियन्तुरीश्वरस्य क्वचिन्निग्रहो दोषः स्यात् । सर्वसमत्वभङ्गादित्याशङ्का । उक्तामाशङ्कां प्रतिक्षिपति - नेति । तत्र हेतुमाह - उपमर्दासहत्वादिति । विकल्पासहत्वादित्यर्थः । विकल्पासहत्वमेव प्रकटयति - नानिष्टमिति । अयमर्थः - दोषो ह्यनिष्ट एव न पुनरिष्टः, तेन किमीश्वरस्य दोषस्स्यादित्यनिष्टं प्रसज्यते? किं वा जीवस्यानिष्टम्? न तावदीश्वरानिष्टप्रसञ्जनं कर्तुमेव शक्यते, सर्वशासितुरीश्वरस्येश्वरान्तराभावेनानिष्टकर्तुरेवाभावात् । न च स्वस्य स्वयमेवानिष्टं करोति; भ्रान्तत्वप्रसङ्गात् । परानिष्टप्रसञ्जनं पुनरिष्टप्रसङ्ग एव । ईश्वरनिग्रहस्य जीवानिष्टरूपत्वेनैव धर्मिग्राहकप्रमाणसिद्धत्वात् । न परानिष्टमस्य प्रतीपमिति - परानिष्टकरणमीश्वरस्य तत्तत्कर्मानुरूपमभीष्टत्वादनिष्टमेव न भवतीत्यर्थः । अन्यथा कर्मानुरूपफलप्रदानाभावे सतीश्वरत्वमेव भज्येत । प्रतिकूलमेव प्रसज्येत । एवं तर्हि निग्रहं कुर्वाणे कारुण्यस्य कोऽवकाश इत्याशङ्क्याह - कारुण्यमिति । अयमर्थः - ईश्वरस्य कारुण्यमस्तीत्यस्माभिरुच्यते न पुनर्निग्रहो नास्तीति; द्वयोरपि प्रमाणसिद्धत्वात् । 'अतिदूरमभक्तानां भक्तानां पुरतः स्थितः' इति ह्युच्यते तेन कारुण्यावकाशो वाच्यः । करुणा हि द्विविधा नित्याऽनित्या च । नित्या पुनः करुणा सर्वात्मसत्तादिसंरक्षणरूपिणी । अनित्या पुनस्तत्तदज्ञातसुकृतादिकर्मानुरूपविशेषफलप्रदानरूपा । तदुक्तमाचार्यपादैरेवान्यत्र स्तुत्यारम्भे 'मुकुन्दकरुणां वन्दे मुग्धेष्वधिकवत्सलाम् । स्वरूपसंस्तवौ यस्या निर्हेतुकसहेतुकौ ॥' इति ॥ तेन सर्वात्मविषयं सकलफलप्रदानसङ्कल्परूपं सामान्यकारुण्यं नित्यमेव निर्हेतुकञ्चैतत् । तत्तत्काले विशेषफलप्रदानसङ्कल्परूपमनित्यं सहेतुकञ्चेति विभागः । अन्यथा कृत्स्नशास्त्राप्रामाण्यप्रसङ्गात् । कथितमिति - क्वचिदधिकारिणि कारुण्यं सावकाशमिति पूर्वश्लोक एवोक्तमित्यर्थः । तर्हीश्वरस्यैव सर्वकर्तृत्वे तत्र तत्र प्रमाणेषूच्यमानं साक्षित्वानुमन्तृत्वादिकं कथमुच्यत इत्याशङ्क्याह - साक्षितेति । तुलायां प्रमाणप्रमेयव्यवहारन्यायेनैकस्यैवेश्वरस्य कर्तृत्वकारयितृत्वसाक्षित्वानुमन्तृत्वादिसर्वलक्षणसमवायात् सर्वोऽपि व्यवहारो युक्त इत्यर्थः । स्वतन्त्रः कर्ता, प्रयोज्यकर्तुर्जीवस्य कारयितृत्वात् प्रेरकः । प्रवृत्तस्योत्तरोत्तरं प्रवर्तकत्वादनुमन्ता, अङ्कुरादिषु सलिलवत्सर्वेष्वपि कार्येषु सामान्यहेतुत्वादुदासीनः, सर्वावस्थायां सर्वद्रष्टृत्वात् साक्षी, विशेषकार्येषु तत्तत्कर्मानुरूपं प्रवर्तकः कर्मभिस्सर्वं करोतीति सहकारी, सर्वस्वामित्वेन समाश्रितसंरक्षणरूपफलस्यापि स्वफलत्वात्फली, 'फलमत उपपत्तेः' इति फलप्रदत्वात् फलद इति न कोऽपि विरोधः । तर्हीश्वरस्य निग्रहानुग्रहसाधारणस्य कथं प्रपदनीयत्वमित्याशङ्क्य परिहरति - दृष्ट इति । ईश्वरस्यैतत्स्वभावे दृष्टे सति - सनाथानां संरक्षको भवत्यनाथानां शिक्षको भवतीत्येतत्स्वभावे दृष्टे सति ॥ इदमेव दर्शनं प्रपदनप्रवृत्तिकारणमित्यर्थः । न पुनरिदं प्रपदनप्रवृत्तेः विरुद्धम् - निग्रहानुग्रहसमर्थमेव राजानं प्रपद्यन्ते प्राणिनः फलञ्च लभन्ते । न पुनरन्यतरासमर्थं कन्यापुरुषादिकम् । फलद इति धिया निग्रहानुग्रहफलद इति धियेत्यर्थः ॥२३९॥नन्वीश्वर एव कर्ता चेत्तर्हि मृत्पिण्डप्रायस्य जीवस्य किं कर्तृत्वम्? तथा च भोक्तृत्वमपि तस्य न स्यात्, अकर्तुरभोक्तृत्वादित्याशङ्क्येश्वरोऽपि कर्ता जीवोऽपि तत्प्रयोज्यत्वेन कर्तेति कर्तृप्रकारविशेषं विभज्य दर्शयति - प्रत्यङ्ङिति । जीवस्य तावत्कर्तृत्वं सुप्रसिद्धमेव । अहं जानाम्यहं करोमीतिप्रत्यगर्थ एव सर्वकार्येषु कर्ता स एवात्मा, न पुनश्चिन्मात्रं नाप्यहङ्कारस्तयोर्द्वयोरप्यचेतनत्वात् । अत एवोच्यते - प्रमितिपरवतामिति । प्रमाणमार्गमनुसरतां सर्वेष्वपि कार्येषु परमात्मपरतन्त्रो जीवः प्रयोज्यकर्तेत्यर्थः । तदिदमाह - कर्तृतादिश्च तस्मिन्निति । ननु रथो गच्छतीत्यादावचितोऽपि कर्तृत्वं प्रतीयते तत्कथमचेतनाधिको जीव इत्याशङ्क्य चिदचितोर्वैषम्यमाह - स्वेच्छेति । स्वबुद्धिपूर्वप्रवृत्तिलक्षणकर्तृत्वयोगाद् व्यापाराश्रयत्वमात्रलक्षणकर्तृत्ववतोऽचेतनादन्यो जीवस्तावतेशानतुल्य इति । बुद्धिपूर्वकप्रवृत्तिलक्षणकर्तृत्वमीश्वरस्यापि तुल्यमित्यर्थः । चेतनाचेतनकर्तृत्वाद्विलक्षणमीश्वरासाधारणकर्तृत्वमुक्त्वा विश्वस्य तत्पारतन्त्र्यं स्वभाव इति निगमयति - ईशस्त्विति । उक्तमर्थं 'यथा प्रयोग्य आचरणे युक्तः' इत्यादिश्रुतिप्रसिद्धयुग्यस्यन्दनसारथिक्रमेण स्थापयति - सारथ्यादिक्रमेणेति । सर्वप्रवर्तकत्वात् सारथिर्भगवान् । युग्यो जीवो रथबद्धाश्वस्थानीय इत्यर्थः । स्यन्दनं देहः ईश्वरप्रेरितचेतनप्रेर्यत्वात् । रथे हि सारथिना बद्धा युग्या यथेष्टं रथमाकर्षन्तीत्यर्थः । अयमत्र शब्दार्थः - त्रयाणां चिदचिदीश्वराणां प्रवृत्तिर्युग्यस्यन्दनसारथिक्रमेण प्रतिनियतप्रकारेति ॥२४०॥अत्र केचिदाहुः ‘जीवस्य प्रथमप्रवृत्तावीश्वरः कारयिता न भवति, स्वयमेव जीवः प्रवर्तते, ईश्वरस्तदानीमुपेक्षते, यदीश्वर एव तत्र प्रयत्नतः प्रवर्तकः स्यात् तदा आदावपि प्रवर्तकत्वात् निर्घृणो विषमश्च स्यादीश्वरः, जीवो न निग्राह्यस्स्यात् ; स्वयमकर्तृत्वात्' इति । तदिदमनुवदति - कर्तृत्वमित्यादिना यदीत्यन्तेन । तदिदं प्रतिक्षिपति - नेति । तत्र हेतुमाह - स्वेष्टपक्षेऽपि साम्यादिति । साम्यमेव प्रकटयति - स्वेनेति । अयमर्थः - यस्तावदपथ्ये प्रवर्तयति स हि निर्दय एव स्यात्, तथा च प्रथममपथ्ये प्रवर्तयन्नीश्वरो निर्दयस्स्यादिति हि भवतोच्यते । एवं यस्स्वयमपथ्ये प्रवर्तते तस्यानुमन्तापि निर्दय एव हि । लोके दृष्टमेतत्, कूपे हि पतन्तं बालकं निवारयितुं समर्थोऽप्यनुमन्यमानो निर्दय एवेति । इदमपि प्रसिद्धमेव । तस्मादीश्वरस्य पापप्रवृत्तावनुमन्तृत्वेऽपि निर्दयत्वमापतेदेव भवद्रीत्या । ननु प्रथमप्रवृत्तौ तामनुसृत्यैवेश्वरोऽनुमन्ता तस्मान्निर्दयो न भवतीति यदि वदसि तर्हि प्रथमप्रवृत्तावपि जन्मान्तरीयचरमप्रवृत्तिमनुसृत्यैव प्रवर्तयतीति निर्दयत्वं नापतेदिति समस्समाधिः । नन्वीश्वरस्य सर्वकार्यहेतुत्वस्वाभाव्यात् प्रवृत्तप्रवर्तकत्वलक्षणमनुमन्तृत्वमङ्गीकार्यमिति यदि, तर्हि तेनैव न्यायेन प्रथमप्रवर्तकत्वमपि न किमङ्गीकार्यम्? तदनङ्गीकारे ‘तेन विना तृणाग्रमपि न चलति' इत्यादिप्रमाणशतप्रसिद्धं सर्वदा सर्वस्येश्वरपारतन्त्र्यं भज्येतेतीश्वरत्वमेव न स्यात् । किञ्च निष्फलोऽयमधीतभङ्गः सर्वकार्यकर्तृत्वं सर्वेश्वरत्वमधीतं निरर्थकमेव भवान्निराकरोतीत्यर्थः ॥२४१॥कल्पादौ प्रथमप्रवृत्तिरीश्वरनिरपेक्षेति वदन् प्रवृत्तिमेवोपपादयितुं न शक्नोतीत्याह - क्षेत्रज्ञानां समानामिति । युष्मदभिमतप्रथमप्रवृत्तिवेलायां जीवानां विषमप्रवृत्तिस्तावन्न जीवस्वरूपनिबन्धना; जीवस्वरूपस्य तुल्यस्वेन वैषम्यनिबन्धनत्वायोगात् । तेन प्राचीनकल्पकृतकर्मनिबन्धनेति वक्तव्यम्, कर्म च वेदान्तसिद्धान्ते नेश्वरसङ्कल्पादन्यदिति कर्मनिबन्धनं प्रवृत्तिवैषम्यं वदन्नीश्वराधीनत्वमेव स्थापयतीत्यर्थः । निर्मूलमेव प्रवृत्तिवैषम्यमिति तु चार्वाकपक्षे निक्षिप्येत । अयमत्र शब्दान्वयः - कल्पादौ समानां क्षेत्रज्ञानां विषमयतनता तदनुगुणादृष्टभेदादेव भवति । ततः किमित्यत्राह - नादृष्टमिति । ईश्वरसङ्कल्पादन्यददृष्टमिति किञ्चिन्नेष्टमित्यर्थः । फलितमाह - नियमनेति । तत्र तस्मिन् काले अदृष्टशब्दाभिधेयेनेश्वरस्य नियमनेन भवितव्यमित्यर्थः । तेनादृष्टहेतुकप्रवृत्तिवैषम्यं वदता भवता प्रथमप्रवृत्तावपीश्वरहेतुत्वमेव स्थापितं भवतीत्यर्थः । तर्हीश्वरस्य साक्षित्वोदासीनत्वानुमन्तृत्वादिकं तस्यैव प्रवर्तकत्वे कथं घटत इति चोद्यमवशिष्यते, तच्च न; सर्वेषामपि प्रामाणिकत्वेन पूर्वमेव लक्षणसमन्वयस्य कथनादित्याह - साक्षित्वाद्यमिति । इदं साक्षित्वाद्यं तुल्यप्रमाणप्रमितमीश्वरस्य सर्वदा प्रेरकत्वं न रुन्धे न बाधत इत्यर्थः । ननु भाष्यादिषु ग्रन्थेषु 'तत्रोपेक्ष्य ततोऽनुमत्य' इत्यादिषु प्रथमक्षणे तावदुपेक्षा द्वितीयादिक्षणेष्वनुमतिरिति विशेषनिर्देशो दृश्यते तत्कथमीश्वरस्य कर्तृत्वं कारयितृत्वञ्चेत्याशङ्क्याह - भाष्यादीति । सर्वदा स्वातन्त्र्येण कर्तुरेवेश्वरस्य कारयितृत्वादिधर्मान्तरलक्षणसमावेशात् सर्वमप्युपपद्यते । नहि प्रथमप्रवृत्तिरिति काचिद्दशास्ति प्रवृत्तिप्रवाहस्यानादित्वात्, अथापि प्राथम्यवचनं तत्तत्कालविशेषावच्छिन्नकर्तृत्वादिपरमिति न कश्चिद्विरोधः ॥२४२॥अत्र प्रकारान्तरेण विकल्प्य दूषयित्वा प्रकृतमेवार्थं प्रतिष्ठापयति - कर्तेति । ईश्वरस्य सार्वकालिकं कर्तृत्वं प्रतिक्षिपन् फलप्रदत्वमपि किं प्रतिक्षिपसि? यदि न? फलप्रदत्वस्यापि प्रतिक्षेपे सर्वशास्त्रव्याकोपात् फलप्रदत्वमङ्गीकृत्य प्रथमक्षणे कर्तृत्वप्रतिक्षेप एव वक्तव्यः, तच्च हास्यम् - जीवस्य प्रथमं पुण्यपापप्रवृत्त्योः पूर्वजन्मानुष्ठितकर्मफलत्वात् । तेन पुण्यपापविषयजीवकर्तृत्वे ईश्वरस्य कारयितृत्वेन कर्तृत्वाभावे पूर्वकर्मफलप्रदायित्वमीश्वरस्य कथं भवेत् । तेन फलप्रदत्वाङ्गीकारे सर्वदा कर्तृत्वं कारयितृत्वं चाङ्गीकृतमेव । तदनङ्गीकारे फलप्रदत्वस्य का वार्ता? उत्तरोत्तरप्रवृत्तीनां पूर्वपूर्वप्रवृत्तिफलत्वात् । अयमत्र शब्दान्वयः - देवः फलानां कर्ता करणभृतो जीवस्यानुष्ठानकाले प्रेरको न भवतीत्ययुक्तम् । तत्र हेतुमाह - सर्वेति । तदेव विवृणोति - न भवतीति । पापचर्या पूर्वकृतस्य कर्मणः फलं न न भवति । फलमेव भवतीत्यर्थः । ‘द्वौ नञौ प्रकृतमर्थं सूचयत’ इति न्यायात् । पापचर्येति पुण्यस्याप्युपलक्षणम् । न केवलं पुण्यपापरूपं कर्म पूर्वकर्मफलम्, चिन्तितनिमिषितादिकं तु सर्वमपि पूर्वकर्मफलमिति भाष्यकारैरेव सुव्यक्तमभिहितमित्याह - कर्माधीनं त्विति । नकेवलमेतावदेव, सर्वेषामपि जन्तूनां देवतानाञ्च तत्तच्चक्षुरादिकरणाधिष्ठानं परमात्मप्रेरणायत्तमिति भाष्यकार एवोत्तरत्र विशदं प्रकाशयतीत्याह - जन्तूनामिति । करणगणाधिष्ठितमिति भावे निष्ठा । अधिष्ठानमित्यर्थः ॥२४३॥   इति परायत्ताधिकरणम् ॥५९॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.3.6 परायताधिकरणम्\nकर्तृत्वे चिन्तिते तद्विशेषश्चिन्त्यत इति सङ्गतिः । जीवस्य कर्तृत्वं स्वायत्तं, उत परमात्मायत्तमिति विधिनिषेधशास्त्रान्तर्यामिशास्त्राभ्यां संशये पूर्वपक्षः - स्वायत्तमेव जीवस्य कर्तृत्वम् । अन्यथा विधिनिषेधशास्त्रयोरत्यन्तवैयर्थ्यं स्यात् । न च 'अन्तः प्रविष्टश्शास्ता जनानां सर्वात्मा, एष ह्येव साधु कर्म कारयति तं यमेभ्यो लोकेभ्य उन्निनीषते एष उ एवासाधुकर्म कारयति तं यमधो निनीषत' इत्याद्यन्तर्यामिशास्त्रात् परमात्मायत्तं कर्तृत्वमिति शङ्कनीयम् । तथासति पुरुषप्रवृत्तिनिवृत्त्यैदंपर्येण प्रवृत्तानां विधिनिषेधशास्त्राणां अत्यन्तवैयर्थ्यापत्तेः, अन्तर्यामिशास्त्रस्याप्यसामञ्जस्यप्रसङ्गाच्च । न हि कश्चित् स्वयमेव किंचिदनिष्टं कर्म कारयित्वा तत्फलं निग्रहमपि करोतीति युक्तमिति । एवं प्राप्ते सिद्धान्तः । परमात्मायत्तमस्य कर्तृत्वम् । अन्तर्यामिशास्त्रबृन्दाबाधसम्भवे तद्बाधनायोगात् । सम्भवति च तदबाधेन विधिनिषेधशास्त्रावैयर्थ्योपपादनम् । \"आद्यपृवृत्तौ भगवानुदासीनः द्वितीयादिप्रवृत्तिष्वनुमन्ता स्वभक्तानां स्वद्वेषिणाञ्च स्वेष्टानिष्टकर्मसु कारयितेति भगवतोऽवस्थात्रयसत्त्वात् । तथा हि - आदौ जीवस्य करणकलेबरादि दत्वा किमयं करिष्यतीति पश्यन्नुदासीनो भगवानास्ते । स यत्करोति पुण्यं पापं वा तत्फलरूपं द्वितीयादिप्रवृत्तिमनुमन्यते । प्रवृत्तप्रवर्तनमनुमतिः । यत्तु मुमुक्षूणां प्रपदनोपासनादिकं साधुकर्म, यच्च तामसानां भगवद्द्वेषिणां भगवन्निन्दादिरूपमसाधुकर्म, तदुभयं स्वयं कारयति तद्विषयं 'एष ह्येबे'त्यादिशास्त्रद्वयम् । न सर्वविषयम् । 'तेषां सततयुक्तानां भजतां प्रीतिपूर्वकं । ददामि बुद्धियोगन्तं येन मामुपयान्ति त' इति, 'तानहं द्विषतः क्रूरान् संसारेषु नराधमान् । क्षिपाम्यजस्रमशुभानासुरीष्वेव योनिषु' इति च भगवद्वचनात् ततोन्यत्रविधिनिषेधशास्त्रावकाशः, तन्नात्यन्तवैयर्थ्यमिति\" केचिदाचार्याः तद्वैयर्थ्यं समादधुः । अन्ये त्वाहुः - नैवमन्तर्यामिशास्त्रस्य विषयसङ्कोचः कल्पनीयः । भगवतो जीवकर्मविशेषेषु औदासीन्यानुमन्तृत्वकल्पने प्रमाणाभावात् उदाहृतगीतावचनयोः कर्मान्तरकारयितृत्वाभावपर्यन्तकल्पने कल्पकाभावात् । न च विधिनिषेधशास्त्रावैयर्थ्यार्थं तथा कल्पनम् । सर्वेषु विहितनिषिद्धकर्मसु ईश्वरस्य कालादृष्टेन्द्रियादिवत् कारणत्वेऽपि जीवस्य कर्तृत्वाक्षतेः तदिच्छादीनामिवेश्वरस्यापि कारणत्वोपपत्तेः । न च तथासंति जीवस्य विहितनिषिद्धकर्मसु 'स्वतन्त्रः कर्ते'ति लक्षितं कर्तृत्वं न स्यात्, बलादीश्वरस्य कारयितृत्वेन नदीरयाकृष्यमाणपुरुषस्येव स्वातंत्र्यहानिरिति वाच्यम् । प्रयोजकेन राज्ञा नियुक्तानां प्रयोज्यकर्तॄणाममात्यादीनामपि स्वकर्मसु स्वेच्छया प्रवर्तमानानां स्वातंत्र्यदर्शनात् । तस्मादन्तर्यामिशास्त्रासङ्कोचेन विधिप्रतिषेधावैयर्थ्योपपादनासम्भवात् न तत्सङ्कोचः कल्प्य इति । मतद्वयस्याप्युपपादनप्रपञ्चस्तत्तद्ग्रन्थेषु द्रष्टव्यः ॥   \nसङ्ग्रहकारिकाः ॥ कर्तृता परवती शरीरिणामीश्वरेण यदि नाम वर्ण्यते । व्यर्थता विधिनिषेधशास्त्रयोश्शक्यते शमयितुं न केनचित् ॥ अस्ति तावदरविंदलोचनश्शासिता यमयितेति च श्रुतिः । सा यथा विधिनिषेधलङ्घनं नादधीत नयतस्तथोच्यते ॥ दत्वादौ करणकलेबरादि पश्यत्युद्योगं प्रथममुदासितैव देवः । पश्चात्तत्फलमनुमन्यते द्वितीयं केषांचिद्भवति कृतौ प्रयोजकोऽपि ॥ अन्तर्यामिश्रुतेरित्थमन्यवैयर्थ्यशङ्कया । सङ्कोचमूचिरे केचित् मुमुक्षुद्वेषिकर्मसु ॥ इच्छाद्यधीनतावत्स्यात् ईश्वराधीनताऽपि नः । तावता शास्त्रवैयर्थ्यं नेत्यसङ्कोचनं परे ॥   \nइति परायत्ताधिकरणम् ॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.3.6 परायताधिकरणम्\n'कर्ता शास्त्रार्थवत्त्वा'दिति प्रतिपादितं जीवानां कर्तृत्वं न परमात्मायत्तम् । तथात्वे हि प्रवृत्तिनिवृत्त्योः सालभंजिकावदस्वतन्त्रं जीवं नियोजयतोर्विधिनिषेधशास्त्रयोरानर्थक्यं स्यादिति पूर्वपक्षे प्राप्त उच्यते - 'परात्तु तच्छ्रुतेः । 'तुशब्दः पक्षं व्यावर्तयति । तच्च कर्तृत्वं परात् परमात्मायत्तमित्यर्थः । 'य आत्मानमन्तरो यमयती'ति तत्कर्तृत्वस्य परायत्तत्वश्रवणात् ॥नन्वेवं विधिनिषेधशास्त्रानर्थक्यं तत्राह -   \n॥कृतप्रयत्नापेक्षस्तु विहितप्रतिषिद्धावैयर्थ्यादिभ्यः॥   \nपरमात्मा जीवकृतं पूर्वप्रयत्नमपेक्ष्य तदनुमतिदानेन प्रवर्तयति । एवं सति विधिप्रतिषेधावैयर्थ्यानुग्राहकत्वादिकं सिध्यति । स भगवान् पुरुषोत्तमः अवाप्तसमस्तकामस्सर्वज्ञस्सर्वेश्वरः सत्यसंकल्पस्स्वमाहात्म्यानुगुणलीलाप्रवृत्तः एतानि कर्माणि समीचीनानि एतान्यसमीचीनानीति कर्मद्वैविध्यं सर्वं विधाय तदुपादानोचितदेहेन्द्रियादिकं तन्नियमनशक्तिञ्च सर्वेषां क्षेत्रज्ञानां सामान्येन प्रदिश्य स्वशासनावबोधिशास्त्रञ्च प्रदर्श्यान्तरात्मतयाऽनुप्रविश्यानुमन्तृतया च नियच्छंस्तिष्ठति । ते च क्षेत्रज्ञास्तदाहितशक्तयः तत्प्रदिष्टकरणकलेबरादिकाः तदाधाराः स्वयमेव स्वेच्छानुगुण्येन पुण्यापुण्यरूपे कर्मणी उपाददते । ततश्च पुण्यरूपकर्मकारिणं स्वशासनानुवर्तिनं ज्ञात्वा धर्मार्थकाममोक्षैर्वर्धयते । शासनातिवर्तिनं च तद्विपर्ययेण योजयति । अतस्स्वातन्त्र्यदयालुत्वादिवैकल्यचोद्यस्य नावकाशः । दया हि नाम स्वार्थनिरपेक्षा परदुःखासहिष्णुता । सा च स्वशासनातिवृत्तिव्यवसायिन्यपि वर्तमाना न गुणायावकल्पते । प्रत्युतापुंस्त्वमेवावहति । तन्निग्रह एव तत्र गुणः । अन्यथा शत्रुनिग्रहादीनामगुणत्वप्रसङ्गात् । स्वशासनातिवृत्तिमात्रेणानाद्यनन्त कल्पोपचितदुर्विषहानन्तापराधानङ्गीकारेण निरतिशयसुखसंवृद्धये स्वयमेव प्रयतेत । यथोक्तं - 'तेषां सततयुक्तानां भजतां प्रीतिपूर्वकम् । ददामि बुद्धियोगं तं येन मामुपयांति त' इति ।   \nननु कूपे पतन्तं बालकं दृष्ट्वा उपेक्षमाणस्यानुमतिं कृतवतो वा पुंसो नैर्घृण्यादिप्रसक्तिवत् स्वाहितकर्मप्रवृत्तपुरुषविषये उपेक्षकत्वे वा अनुमन्तृत्वे वा प्रयोजकत्वे वा सर्वेश्वरस्य तस्य निर्दयत्वादिकमवश्यंभावीति चेन्न । शास्त्रप्रवर्तनमुखेन सामान्येनाहितप्रवृत्तिनिवारणस्य कृतत्वान्नोपेक्षणम् । तत्तत्प्रवृत्तिकाले तु विशेषतो निवारकत्वाभावलक्षणमुपेक्षकत्वं तु स्वतन्त्रस्य न पर्यनुयोज्यम् । एतादृशस्वातन्त्र्यमेव दोष इति चेत्, तत्र किं प्रमाणम् । न प्रत्यक्षम् । तस्येश्वरविषये अप्रमाणत्वात् । नाप्यनुमानम् । तत्र हि किमीश्वराख्यं धर्मिणं शास्त्रैकसमधिगम्यमभ्युपेत्य तत्स्वातन्त्र्यस्य दोषत्वमनुमीयते । उतानभ्युपगम्य । अनभ्युपगमे हेतोराश्रयासिद्धिः । अभ्युपगमे धर्मिग्राहकेण शास्त्रेण तस्य गुणत्वेन प्रतिपन्नत्वात् कालात्ययापदिष्टत्वम् । चिकीर्षापूर्वककृतिमत्वेन सालभञ्जिकाविलक्षणतया जीवस्य कर्तृत्वान्न शास्त्रानर्थक्यम् ॥ प्रवर्तकज्ञानचिकीर्षोत्पादकत्वेन साफल्यात् । कालादिवत् साधारणकृतिहेतोरीश्वरस्य न वैषम्यादिप्रसक्तिश्च । उक्तञ्च भगवता पराशरेण 'निमित्तमात्रमेवासौ सूज्यानां सर्गकर्मणी'ति । निमित्तमात्रं साधारणमित्यर्थः । गीतञ्च भगवताऽपि - 'तस्य कर्तारमपि मां विध्यकर्तारमव्यय'मिति । साधारणं कर्तारं विद्धि असाधारणकर्तारं न विद्धीति हि तस्यार्थः । उक्तञ्च व्यासार्यैः - 'वैयर्थ्यं\" यावता न स्याद्विधानप्रतिषेधयोः । नियन्तृत्वश्रुतेस्तावान् संकोचो न त्वतः पर' इति । नन्वेवं साधारणकारणत्वादिभिरेव सर्वकार्योत्पत्तिसंभवे ईश्वरस्य प्रयोजकत्वानुमन्तृत्वादिकं कुतोऽभ्युपगन्तव्यमिति चेत्, कल्पनायामेवेदृशचोद्यावकाशः । 'अन्तः प्रविष्टश्शास्ता जनानां सर्वात्मा, एष ह्येव साधु कर्म कारयती'त्यादिप्रमाणप्रतिपन्नार्थे ईदृशचोद्यानवाकाशादिति । जीवस्य परमात्मायत्तकर्तृत्वे न कोऽपि दोषः । यत्वत्र परैरुक्तं - 'स समानस्सन्नुभौ लोकौ संचरति ध्यायतीव लेलायतीवे'ति इवशब्दप्रयोगात् कर्तृत्वमात्मनो नास्त्येवेति तदसत् । पूर्वाधिकरणे सांख्याभिमतकर्तृत्वमात्मनः पूर्वपक्षीकृत्य कर्तृत्वस्य परैरपि सिद्धान्तितत्वात् । वस्तुस्थितौ चिन्त्यमानायामचेतनत्वात् कूटस्थत्वाच्च नान्तःकरणस्य वा चिते वा कर्तृत्वमित्यभ्युपगमस्य, परस्पराविवेकेन परस्परधर्माध्यास इत्यभ्युपगमस्य च, परेषां सांख्यानाञ्च साम्येन सांख्यपक्षात्परपक्षे वैषम्याभावेन 'कर्ता शास्त्रार्थवत्वा'दित्यधिकरणविरोधस्य परपक्षे दुर्निरसत्वात् । न च ''यथा च तक्षोभयथे''त्यत्र तत्त्वमसीत्यादिभिर्बहुकृत्वः कर्तृत्वाद्यनर्थानाश्रयब्रह्माभेदबोधनात्कर्तृत्वमपरमार्थ इति परैरुक्तमिति वाच्यम् । 'यो वै बालाक एतेषां पुरुषाणां कर्ते'त्यादिवाक्यैर्ब्रह्मणस्सर्वकर्तृत्वावेदनेन ब्रह्माभेदबोधने सर्वकर्तृत्वापातेनाकर्तृत्वाप्रसक्तेः, 'दृश्यते त्वग्र्यया बुध्या, मनसा तु विशुद्धेन, ध्यायन्तो मनसैव य'मिति करणत्वेन प्रतिपन्नस्य मनसः कर्तृत्वं 'यो वेदेदं जिघ्राणीति स आत्मा 'एष हि द्रष्टा श्रोता मन्ता कर्ता बोद्धा विज्ञानात्मा पुरुषः' इति कर्तृत्वेन प्रतिपन्नस्याकर्तृत्वमित्युक्तेरयुक्तत्वात् विज्ञान शब्दिताया बुद्धेः कर्तृत्वे करणान्तराभ्युपगमप्रसङ्गात् प्रकृतिविवेकलक्षणसमाधौ प्रकृतेः कर्तृत्वासंभवेन आत्मनः पूर्वं कर्तृत्वमास्थेयमिति 'शक्तिविपर्ययात्', 'समाध्यभावाच्चे'ति सूत्रयोः स्वयमेवोक्तत्वाच्च । कर्तृत्वादिबन्धस्यात्मगतत्वाभावे बन्धमोक्षयोर्वैयधिकरण्यप्रसङ्गात् । न च कर्तृत्वाद्यनर्थाश्रयान्तःकरणतादात्म्याध्यासाधिष्ठानभावलक्षणो वा 'अविद्यास्तमयो मोक्षस्स संसार उदाहृत' इत्युक्तरीत्या तदध्यासहेत्वविद्यालक्षणबन्धो वा आत्मगतस्संभवतीति वाच्यम् । 'तदधीनत्वादर्थव'दिति सूत्रे अविद्यात्मिका हि सा बीजशक्तिरव्यक्तशब्दनिर्देश्या परमेश्वराश्रया मायामयी महासुप्तिः यस्यां स्वरूपप्रतिबोधरहिताः शेरते संसारिणो जीवाः, तदेवाव्यक्तं क्वचिदाकाशशब्दनिर्दिष्टं 'एतस्मिन्नु खल्वक्षरे गार्गि आकाश ओतश्च प्रोतश्चेति, क्वचिदक्षरशब्दोदितं 'अक्षरात्परतः पर' इति श्रुतेः । क्वचिन्मायेति निर्दिष्टं 'मायां तु प्रकृतिं विद्यादि'ति मन्त्रवर्णादिति शङ्करभाष्ये परमेश्वराश्रिताया एवाविद्यायाः प्रतिपादनेन तन्मते जीवचैतन्ये संसारासंभवात् । न च वाचस्पतिना परमेश्वराश्रयेत्यत्र 'परमेश्वरं विषयत्वेनाश्रयती'ति परमेश्वरविषयेत्यर्थः । विद्यास्वरूपस्य परमात्मनो विद्याश्रयत्वासंभवात् । यस्यां स्वरूपप्रतिबोधरहिताश्शेरत इत्यत्रापि यस्यामविद्यायां सत्यां शेरते जीवा इत्येवार्थः । अतश्च जीवाश्रया एवाविद्याः । न चाविद्योपाधिभेदाधीनो जीवभेदः, जीवभेदाधीनोऽविद्योपाधिभेद इति परस्पराश्रयादुभयासिद्धिरिति वाच्यम् । बीजांकुरन्यायेनानादित्वादुभयसिद्धेरिति अविद्यानां जीवाश्रितत्वमेव समर्थितमिति वाच्यम् । न च तस्याः जीवाश्रयत्वम् । जीवशब्दवाच्यस्य कल्पितत्वात् आविद्यकत्वाज्जीवशब्दवाच्यस्य, जीवशब्दलक्ष्यस्य तु ब्रह्माव्यतिरिकेण ब्रह्माश्रयत्वपक्षस्यैवाश्रितत्वापातादित्यानंदगिरिप्रभृतिभिस्तस्य पक्षस्य दूषिततया 'आश्रयत्वविषयत्वभागिनी निर्विशेषचितिरेव केवला । पूर्वसिद्धतमसो हि पश्चिमेनाश्रयो भवति नापि गोचर' इत्युक्तरीत्या चिन्मात्रस्यैवाविद्याश्रयत्वेन जीवस्य बंधाश्रयत्वासंभवात् । न च बन्धो मोक्षश्च न जीवाश्रितः, अपि तु चिन्मात्राश्रित एव, अतस्संभवत्येव बन्धमोक्षयोस्सामानाधिकरण्यमिति वाच्यम् । अस्मिन्पक्षे मुक्तिर्नाम चिन्मात्राश्रितांतःकरणतादात्म्याध्यासाधिष्ठानभावापादकाऽविद्यानिवृत्तिरेव वाच्या । तत्र चाविद्यैक्यपक्षे एकमुक्तौ सर्वमुक्तिप्रसंगः । नच कस्यापि मुक्तिर्नास्तीति शक्यं वक्तुम् । 'शुकस्तु मारुताच्छीघ्रां गतिं कृत्वांतरिक्षगाम् । दर्शयित्वा प्रभावं स्वं सर्वभूतगतोऽभवत् ॥ तद्धैतत्पश्यन् ऋषिर्वामदेवः प्रतिपेदे, तद्यो यो देवानां प्रत्यबुध्यत स एव तदभव' दित्यादिप्रमाणविरोधप्रसंगात् । अतोऽविद्यानानात्वेऽभ्युपगन्तव्ये तत्र च चिन्मात्राश्रितसर्वाविद्यानामेकविद्यानिवर्त्यत्वे एकमुक्तौ सर्वमुक्तिप्रसङ्गदोषतादवस्थ्यात्, एकाविद्यानिवृत्तिमात्राभ्युपगमे चाविद्यांतराश्रयत्वस्य चिन्मात्रे पूर्वमिव स्थितत्वेनांतःकरणतादात्म्याध्यासाधिष्ठानभावलक्षणसंसारानिवृत्ते-स्तदवस्थत्वात् । अतस्सोऽप्यनुपपन्नः । नन्वहमिति भासमाने अविद्यान्तःकरणोपाधिभेदभिन्ने चिदंशे अविद्यानिवृत्तिरुद्देश्येति चेन्न । अविद्याया अन्तःकरणस्य वा न दर्पणादिवत् प्रतिबिम्बनोपाधित्वं सम्भवति । दर्पणाद्युपाधिप्रतिहतनायनरश्मिगृह्यमाणस्य बिम्बस्यैव प्रतिबिम्बतया चक्षुषा अगृह्यमाणस्य चिदंशस्य प्रतिबिंबत्वासंभवेन घटादिवदवच्छेदकतयोपाधित्वे वक्तव्ये अन्तःकरणस्य संचरत उपाधित्वे अवच्छेद्यचैतन्यप्रदेशस्य भिन्नभिन्नतया कृतहानाकृताभ्यागमप्रसंगेन व्यापिन्या एवाविद्याया अवच्छेदकतयोपाधित्वे वक्तव्ये सर्वस्याप्यविद्यांतर्गतचित्प्रदेशस्य सर्वाविद्यावृतत्वेन एकस्य ब्रह्मविद्यया एकाविद्याया नाशेऽप्यविद्यांतरायत्तसंसारतादवस्थ्यात्, अविद्यावच्छिन्नविकारप्रदेशे अनवच्छिन्नस्य ब्रह्मणोऽवस्थानासंभवेन ब्रह्मणो विकारांतरवस्थान-प्रतिपादकांतर्यामिब्रह्मणानांजस्यप्रसंगाच्च । अंतर्यामिब्राह्मणस्य जीवविषयत्वाभावस्यांतर्याम्यधिकरणसिद्धत्वात् । नहि घटानवच्छिन्नाकाशस्य घटांतरवस्थितिस्संभवति । 'अत्र ब्रह्म समश्नुत' इति तन्मते अत्रैव ब्रह्मभावावेदकश्रुतिव्याकोपश्च स्यात् । अविद्यावच्छिन्नदेशे अनवच्छिन्नब्रह्मभावासम्भवात् । विकारांतरवस्थितस्य च गीताचार्यस्य भगवतः कृष्णस्य जीवत्वमेव स्यात् । ततश्च चिदाश्रितसर्वाविद्यानिवृत्तिकामनारूपमुमुक्षाया असंभवात्, एकाविद्यानिवृत्तिमात्रेण संसारस्यानपायात्, मुमुक्षाब्रह्मविचारादिकं वा एतादृशविवेकशालिनां न स्यात् । अत एव न प्रतिबिम्बो नाप्यवच्छेदो जीवः । अपितु कौन्तेयस्यैव राधेयत्ववत् ब्रह्मणः एवाविकृतस्याविद्यया जीवभाव इति पक्षोऽपि व्युदस्तः । तथासति नित्यमुक्तश्रुतेर्निर्विषयत्वप्रसङ्गात् । पारमार्थिकशोकाभावाभिप्राया नित्यमुक्तत्वश्रुतिरिति चेत् मोक्षे शोकाभावश्रुतेरपि पारमार्थिकशोकाभावविषयत्वप्रसंगात् । 'विवादगोचरतापन्नप्रमाणज्ञानं स्वप्रागभावव्यतिरिक्तस्वविषयावरणस्वनिवर्त्यस्वदेशगत वत्स्वंतरपूर्वक'मित्यज्ञानस्य ज्ञानसमानाधिकरणत्वस्य विवरणे प्रतिपादितत्वात्, 'जडस्याज्ञानाश्रयत्वे च भ्रांतिसम्यज्ज्ञानयोरपि तदाश्रयत्वप्रसंग' इति विवरणकृतोक्तत्वाच्च, ज्ञात्राश्रितत्वेऽज्ञानस्य तदधीनं कर्तृत्वादिकमपि तस्यैव । ततश्चाज्ञानस्य ज्ञानाश्रयशुद्धजीवाश्रितत्वात् कर्तृत्वादिकमप्यज्ञानाश्रयशुद्धजीवाश्रितमेवेति सिद्धम् । ततश्च 'ध्यायतीवेति जीवशब्दप्रयोगः परतंत्रप्रभौ 'प्रभुरिवे'त्युक्तिवत् । अतः परतंत्रकर्तृत्वाश्रयत्वाज्जीवस्य इवशब्दप्रयोग उपपद्यत इत्येवास्थेयम् ॥   \n॥इति परायत्ताधिकरणम्॥"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.3.6 परायताधिकरणम्\nis not available.गुणत्रयोद्भवाभिभवविशेषवासनाविशेषविषयसन्निधीनां रुचिविशेषहेतुत्वं क्रमेणोपपादयति । तथाहीत्यादिना - वस्तुस्वभाव-विशेषरूपेति । वस्तुसन्निधि विशेषरूपत्वेत्यर्थः । ॥ इति परायत्ताधिकरणम् ॥41॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.3.6 परायताधिकरणम्\nது சப்தம் சங்கையை விலக்குவது பராக்: பரமபுருஷ ஸங்கல்பத்தாலே தத் = கர்த்ருத்வம் ஏற்படுகிறது.க்கே அந்த: ப்ரவிஷ்டச்சாஸ்தா ஜனானாம் ஸர்வாத்மா ய ஆத்மானமந்தரோயமயதி என்று பரமாத்மாவிற்கு அதீநமான கர்த்ருத்வம் ச்ருதியில் கூறப்படுவதால்; இப்படி ஜீவன் பராதீனகர்த்தா என்றால், ஈச்வரனே எல்லாரையும் தூண்டுவதால், ப்ரயோஜக கர்த்தா ஆதலின், கர்மாவின் பலம் கர்த்தாவையே சாரும் என்பதால் அவனுக்கே விதிநிஷேத வாக்யங்களுக்கு வச்யத்வம் ஏற்படும் என்ற சங்கையை நிரஸிக்கிறார். (1)\nது சப்தம் சங்கையை விலக்குகிறது. முதல் ப்ரவ்ருத்தியிலே ஜீவன் செய்யும் ப்ரயத்னத்தை அபேக்ஷித்துப் பரமபுருஷன் ஜீவனை ப்ரவர்த்திப் பிக்கிறான். ஏனெனில், விஹிதப்ரதிஷித்த அவையர்த்யாகிப்ய: ஜீவனுக்கு முதல் ப்ரவ்ருத்தியில் ஸ்வதந்தரத்தன்மையை அங்கீகரிக்காவிட்டால், இதைச் செய் - செய்யாதேயென்னும் விதி நிஷேதசாஸ்த்ரங்களுக்கு வியர்த்தத் தன்மைவரும். ஜீவன் தண்டனைக்கோ - அனுக்ரஹத்திற்கோ ஆளாகாமல் போவான். அக்குறைகள் வராமைக்காக ஜீவனின் முதல் முயற்சியை எதிர் பார்த்தே பகவான் இவனைப் ப்ரவர்த்திப்பிக்கிறான். அந்த முதல் முயற்சியிலும் ஸ்வாதந்த்ர்யம் ஈஸ்வரனால் கொடுக்கப்பட்டது. அதுவும் முன் பின் கர்மாக்களின் பலமளிப்பதாகக் கருதப்படுகிறது. ஆசார்யர் அருளிய முறையில் பாகுபாடு, இரக்கமின்மை இவற்றைப் பரிஹாரம் செய்யும் முறை கூறப்படுகிறது. கர்த்ருத்வம் இருவகைப்படும். அவை ப்ரயோஜக கர்த்ருத்வம் - ப்ரயோஜ்ய கர்த்ருத்வம் என்பன. முதல் கர்த்ருத்வும், ஈச்வரனுக்கும்  இரண்டாவது ஜீவனுக்குமுரியது. இதனால், அந்த : ப்ரவிஷ்டச் சாஸ்தா ஜனானாம் ஸர்வாத்மா -ய ஆத்மானமந்தரோயமயதி முதலிய ப்ரமாணங்களில் சொல்கிறபடி சுருக்கமின்றி எப்போதும் எவ்வகையான ப்ரவ்ருத்தி-நிவ்ருத்தி ரூபமான காரியங்களுக்குமான கர்த்ருத்வம் உன்டெனப்பட்டது. இந்நிலையில் ஜீவனின் தவறான ப்ரவ்ருத்திக்களுக்கும், அதனால் ஏற்படும் துக்கானுபவத் திற்கும் காரணமாகையால் ஈச்வரனுக்கு வைஷம்யமும், நைர்க்ருண்யமும் ப்ரஸங்கிக்கும் என்றால் அவை வாரா. பலவகை முளைகளுக்கும் ஜலம் சாதாரண காரணமாவதுபோலேயும் முளைகளின் வேறுபாட்டிற்கு விதை வேறுபாடே காரணமாவதுபோலேயும் ஜீவனின் துக்கானுபவத்திற்கும் அவன் கர்மமே காரணமாதலின் - ஜலம்போல் பொதுக் விஷமப்ரவ்ருத்திக்கும் காரணமான ஈச்வரனிடம் அத்தோஷங்கள் ஒட்டுவதில்லை. தோஷங்கள் கர்மங்களால் ஏற்படுபவையே. \"ஸமோஹம் ஸர்வ பூதேஷ\" என்றான் அல்லவா? அதன்படி ஜீவனின் கர்ம பரம்பரையே காரணமாக ஈச்வரன் உயர்த்துவது தாழ்த்துவது (உந்நிநீஷா, அதோ நிநீஷா) என்ற பாகுபாடு ஏற்படுகிறது என்பதால் குறையில்லை. ஆமாம் - ஜீவனின், 'கர்மபரம்பரையே, இஷ்டத்திற்கும் கஷ்டத்திற்கும் காரணமென்றால், இடையில் என்னகாரியம்? \nஎன்றால் ஸகல கார்யங்களும் கர்மாதீனமென்றாலும் சிறு வ்யாஜத்தை முன்னிட்டே ஏராளமான குறைகளையும் (அபராதங்களையும்) பொறுத்து முக்தி பர்யந்தமான ஐச்வர்யத்தைக் கொடுத்தல் க்ருபையின் கார்யமாதலால் க்ருபைக்கு விசேஷ பிரயோஜனமுண்டு. ஆனாலும் ஈச்வரனுக்கு ஜீவனைத் தண்டித்தல் குற்றமன்றோவென்றால், அது யாருக்கு தோஷம்? ஈச்வரன் ஸர்வ நியந்தாவாதலின், இது அவனுக்குத் தோஷமன்று. ஜீவனுக்குக் கஷ்டம் தருவதேயாயினும் ஈச்வரனுக்கு அது கேடல்ல; உலகில் துஷ்ட நிக்ரஹம் செய்து சிஷ்ட பரிபாலனம் செய்யும் மஹாராஜாவைப் புகழ்வதைப்போலவே க்ருபை மிக்க ஈச்வரனை தங்கள் தோஷங்களை நீக்குவதற்காக ஆச்ரயிப்பதில் தடையேதுமில்லை. ஆகையால், அனுக்ரஹம் நிக்ரஹம் இரண்டிற்கும் விஷயம் வெவ்வேறாதலால் தோஷமில்லை. இதேபோல், பகவானுக்குரிய உதாஸீனத்வம் (நடுநிலைமை) ப்ரேரகத்வம் (தூண்டும் நிலைமை) ஸாக்ஷித்வம் அனுமந்த்ருத்வம் (அனுமதித்தல்) முதலிய தர்மங்கள், ஒன்றோடொன்று முரணாகத் தோன்றினாலும் இவை லக்ஷணத்தால் பொருத்தமானவையாதலின், விரோதமில்லை. ரக்ஷணம் ஏதோ ஒரு காலத்ததாதலின், க்ருபையும் ஏதோ ஒரு கால விசேஷத்ததேயென்று சங்கிக்கவேண்டாம். கருணை நித்யை, அநித்யை என இருவகைப்படும். எல்லா ஸ்திதி முதலியவற்றைக் காக்கும் க்ருபை நித்யை, அவரவர் அறியாமலே ஜீவன்களின் ஸ்வரூபம், செய்யும் ஸுக்ருதாதி மூலகமான கர்மாக்களுக்கு உசிதமான விசேஷ பலன்களைக் கொடுக்கும் க்ருபை அநித்யை, ஆதலின், ஸர்வ விஷயத்திலும், ஸகல பல ப்ரதான ஸங்கல்ப ரூபமான ஸாமான்ய க்ருபையே நித்யமும் நிர்ஹேது கமும் ஆகும். விசேஷ பலப்ரதான ஸங்கல்ப ரூபமான அநித்ய க்ருபையே . ஸ்ஹேதுகமென்கிறது. இதனால் நித்ய க்ருபாவத்வம் சித்திக்கிறது. \nமுன்கூறிய கர்த்ருத்வாதி தர்மங்களுக்கு எப்படி முரண்பாடில்லை யென்றால் - கூறுவோம். \n1. ஈச்வரன் ஸ்வதந்த்ரனானபடியால் கர்த்ருத்வம் \n2. ப்ரயோஜ்ய கர்த்தாவான ஜீவன் மூலமே செய்விப்பதால் ப்ரேரகத்வம். \n3. ப்ரவ்ருத்தனான சேதனனை மேன்மேலும் செய்யத் தூண்டுவதால் அனுமந்த்ருத்வம் \n4. முளைகளுக்கு ஜலம்போல் சர்வத்திற்கும் பொதுக் காரணமாதலின் உதாஸீனத்வம். \n5. எப்போதும் எல்லாவற்றையும் காண்கையாலே ஸாக்ஷித்வம். \n6. அவனவன் கர்மத்திற்கேற்றவாறு கர்மத்திற்கேற்றவாறு ஸர்வத்தையும் செய்வதால் ஸஹகாரித்வம். \n7. ஸர்வ ஸ்வாமியாய் ஆச்ரிதரக்ஷண பலத்தைத்தான் ஏற்பதாலும் பலித்வம். \n8. பலமத உபபத்தே:\" என்றபடி ஸர்வ கர்ம பல ப்ரதத்வம்”\n என்ற இவையனைத்தும் ஏதோ ஒரு சமயத்திலென்றில்லாது ஸர்வ காலத்திலுமிருப்பதால் ஒன்றுக்கொன்று விரோதமில்லை. \nஇங்கு ஓர் பூர்வபக்ஷம். ஜீவனின் முதல் பிரவருத்தின் தூண்டுதலின்றியே நடக்கிறது. அப்பிரவ்ருத்தியில் ஜீவன்  பகவானையபேக்ஷிக்காமலே கர்த்தாவாகிறான். அப்படியில்லையெனில், கர்த்தாவே போக்தா வாதலின், ஜீவனிடம் பகவானின் நிக்ரஹம் பிறக்க வழியில்லை. ஈச்வரனுக்கே கர்மபல போக்த்ருத்வம் ப்ரஸங்கிக்கும் என்கின்றனர். இந்த வினா மற்றவர் பக்கத்திலும் சமமே. முதல் ப்ரவ்ருத்தியில் நிரபேக்ஷ கர்த்ருத்வமிருந்தாலும் இரண்டாம் ப்ரவ்ருத்தியில் ஈச்வரன் அனுமந்தா என்று அவர்கள் சொல்வதால் நிர்த்தயத்வம் வரலாம். கிணற்றில் குதிக்கத் தொடங்கும் சிறுவனை இரக்கம் மிக்க பெரியோர்கள் தடுத்து நிறுத்துவதைக் காண்கிறோம்.அவ்வாறின்றி தவறாகப் ப்ரவர்த்திப்பவனை ஈச்வரன் தடுக்காமல் அனுமதிப்பது தயவற்ற தன்மையையே காட்டும். ஸர்வ நியந்தா என்னும் ச்ருதியை இத்தகையோர் விஷயத்தில் விலக்கி (சுருக்கி)க் கொள்ள வேண்டியிருப்பதாலும், முதல் ப்ரவ்ருத்தியில் ஈச்வரன் உபேக்ஷித்திருக்கிறானென்பது பொருந்தாது. மேலும் கல்ப காலத்தின் ஆதியில் ஜீவனின் முதல் ப்ரவ்ருத்தி ஈச்வரனை அபேக்ஷிக் காதது என்கிறீர். அத்தகைய விஷமமான ப்ரவ்ருத்தி ஜ்ஞானத்தையே ஆகாரமாகக் கொண்ட ஜீவஸ்வரூபத்தால் ஏற்பட்டதன்று. பின்னென்னெனில், பூர்வ கல்பத்தில் செல்யப்பட்ட அவரவர்களுடைய பாப கர்மாவைக் காரணமாகக் கொண்டதெனல் வேண்டும், இதனால் ஸம்ஸாரம் அனாதியாதலின், ஜீவனின், ப்ரவ்ருத்தி முதலாவது என்பது பொருந்தாது. ப்ரவ்ருத்தியோ கர்மா தீனையானதென்றால், ஈச்வரனுக்கு என்ன இடம் என்னும் - இப்பூர்வ பக்ஷத்திற்கு விடை. \nகர்மமே ஈச்வர ஸங்கல்ப ரூபம். ஆகையால், ப்ரவ்ருத்தியும் அந்த ஸங்கல்பாதீனை என்று பலிக்கிறது. முதல் ப்ரவ்ருத்தி, ஈச்வராதீனை யன்றென்பவராலும் ஓரளவிற்கு ஈச்வராதீனத்வம் ஏற்கப்பட்டிருப்பதால், எல்லா ப் ர வ்ருத்திகளும் அவன் அதீனமானவையே என்றதாகிறது. இப்படியாகில் ஸ்ரீ பாஷ்யத்தில் தத்ர உபேக்ஷ்ய, ததோனுமத்ய என்பது முதலியவை முதல் க்ஷணத்தில், உபேக்ஷிக்கிறான் என்றும், இரண்டாம் க்ஷணத்தில் அனுமதிக்கிறான் என்றும் எப்படிக் கூறலாம்? என்றால், முதலில் என்பது ஸ்ருஷ்டி காலத்தைக் குறிப்பது. கர்மாவைப்போல் வைஷம்ய காரணமின்றி - ஜலம்போல் ஸாமான்ய காரணமாகிறான் என்ற  உபேக்ஷிக்கிறானென்றதே தவிர, அக்காலத்தில் ஈச்வரன் ப்ரேரகனல்லன் என்ற கருத்தால் கருத்தில்லை. அப்படியானால், அவனுக்கு கர்த்ருத்வ, காரயித்ருத்வ -உபேக்ஷகத் வாதிகள் எப்போதுமிருப்பது விருத்தமன்றோவென்னில், கீழ்ச் சொன்னவாறு கர்த்ருத்வாதி ஸர்வ லக்ஷணமும் பொருந்துவனவாதலின், ஒரே பொருளில் த்ரவ்யத்வம், ப்ருதிவீத்வம். கடத்வம், முதலியவற்றிற்கு விரோதமில்லாமை போன்றே இங்கும் விரோதமில்லை. ஆகையால், ஜீவனுடைய கர்மத்தை அபேக்ஷித்து ஸ்ருஷ்ட்யாதிகளைச் செய்வதால் ஈச்வரனுக்கு வைஷம் யமும் நைர்க்ருண்யமும் கிடையாதென்பது கருத்து."
                            }
                        ]
                    },
                    {
                        "verse_number": 25,
                        "original_text": "Adhikarana 2.3.7 अंशाधिकरणम्\nअंशो नानाव्यपदेशादन्यथा चापि दाशकितवादित्वमधीयत एके॥2.3.42॥\nमन्त्रवर्णात्॥2.3.43॥\nअपि स्मर्यते॥2.3.44॥\nप्रकाशादिवत्तु नैवं परः॥2.3.45॥\nस्मरन्ति च॥2.3.46॥\nअनुज्ञापरिहारौ देहसम्बन्धाज्ज्योतिरादिवत्॥2.3.47॥\nअसन्ततेश्चाव्यतिकरः॥2.3.48॥\nआभासा एव च॥2.3.49॥\nअदृष्टानियमात्॥2.3.50॥\nअभिसन्ध्यादिष्वपि चैवम् ॥2.3.51॥\nप्रदेशभेदादिति चेन्नान्तर्भावात्॥2.3.52॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.3.7 अंशाधिकरणम्\nजीवस्य कर्तृत्वं परमपुरुषायत्तमित्युक्त्तम्; इदानीं किमयं जीवः परस्मादत्यन्तभिन्नः? उत परमेव ब्रह्म भ्रान्तम्? उत ब्रह्मैवोपाध्यवच्छिन्नम्? अथ ब्रह्मांश? इति संशय्यते। श्रुतिविप्रतिपत्तेः संशयः। ननु \"तदनन्यत्वमारम्भणशब्दादिभ्यः\" \"अधिकं तु भेदनिर्द्देशा\"दित्यत्रैवायमर्थो निर्णीतः। सत्यम्, स एव नानात्वैकत्वश्रुतिविप्रतिपत्त्याऽऽक्षिप्य जीवस्य ब्रह्मांशत्वोपपादनेन विशेषता निर्णीयते। यावद्धि जीवस्य ब्रह्मांशत्वं न निर्णीतं, तावज्जीवस्य ब्रह्मणोऽनन्यत्वं ब्रह्मणस्तस्मादधिकत्वं च न प्रतितिष्ठति। किं तावत्प्राप्तम्? अत्यन्तभिन्न इति; कुतः, \"ज्ञाज्ञौ द्वावजावीशनीशा\"वित्यादिना भेदनिर्द्देशात्। ज्ञाज्ञयोरभेद श्रुतयस्तु \"अग्निना सिञ्चे\"दितिवद्विरुद्धार्थप्रतिपादनादौपचारिक्यः। ब्रह्मर्णोऽशो जीवस्य ब्रह्मैकदेशत्वे तद्गता दोषा ब्रह्मणि भवेयुः। न च ब्रह्मखण्डो जीव इत्यशत्वोपपत्तिः, खण्डनानर्हत्वद्व्रह्मण।, प्रागुक्त्तदोषप्रसङ्गाच्च। तस्मादत्यन्तभिन्नस्य च तदंशत्वं दुरुपपादम्, यद्वा भ्रान्तं ब्रह्मैव जीवः, कुतः \"तत्त्वमसि, अयमात्मा ब्रह्म\" इत्यादिब्रह्मात्मभावोपदेशात्। नानात्ववादिन्यस्तु प्रत्यक्षादिसिद्दार्थानुवादित्वादनन्यथासिद्धाद्वैतोपदेशपराभिः श्रुतिभिः प्रत्यक्षादय इवाविद्यान्तर्गताः ख्याष्यन्ते। अथवा ब्रह्मैवानाद्युपाध्यवच्छिन्नं जीवः। कुतः, तत एव ब्रह्मात्म भावोपदेशात्। न चायमुपाधिर्भ्रान्तिपरिकल्पित इति वक्त्तुं शक्यम्, बन्धमोक्षादिव्यवस्था नुपपत्तेरिति। एवं प्राप्तेऽभिधीयते ब्रह्मांश इति कुतः? नानाव्यपदेशात्, अन्यथा च एकत्वेन व्यपदेशात्। उभयथा हि व्यपदेशो दृश्यते। नानात्वव्यपदेशस्तावत्स्त्रष्ट्टत्वसृज्यत्वनियन्तृत्वनियाम्यत्वसर्वज्ञत्वाज्ञत्व-स्वाधीनत्वपराधीनत्वशुद्धत्वाशुद्धत्वकल्याणगुणाकरत्वतद्विपरीतत्वपतित्वशेषत्वादिभिर्दृश्यते। अन्यथा चाभेदेन व्यपदेशोऽपि \"तत्त्वमसि, अयमात्मा ब्रह्म\"इत्यादिभिर्दृश्यते। अपि दाशकितवादित्वमधीयत एके \"ब्रह्मदाशाब्रह्मदासा ब्रह्मेमे कितवाः\" इत्याथवर्णिका ब्रह्मणो दाशकितवादित्वमप्यधीयते। ततश्च सर्वजीवव्यापित्वेनाभेदो व्यपदिश्यत इत्यर्थः। एवमुभयव्यपदेशमुख्यत्वसिद्धये जीवोऽयं ब्रर्ह्मेऽश इत्यभ्युपगन्तव्यः। न च भेदव्यपदेशानां प्रत्यक्षादिप्रसिद्धार्थत्वेनान्यथासिद्धत्वं, ब्रह्मसृज्यत्वतन्नियाम्यत्वतच्छरीरत्वतच्छेपत्वतदाधारत्वतत्पाल्यत्वतत्संहार्य्यत्वतदुपासकत्वतत्प्रसादलभ्यधर्मार्थकाममोक्षरूपपुरुषार्थभाकत्वादयः तत्कृतश्च जीवब्रह्मबणोर्भेदः प्रत्यक्षाद्यगोचरत्वोनान्यथासिद्धः, अतो न जगत्सृष्टयादिवादिनीनां प्रमाणान्तरसिद्धभेदानुवादेन मिथ्यार्थोपदेशपरत्वम्। न चाखण्डैकरसचिन्मात्रस्वरूपेण ब्रह्मणाऽऽत्मनोऽतद्भावानुन्धानं, बहुभवनसङ्कल्पपूर्वकवियदादिसृष्टिं, जीवभावेन तत्प्रवेशं, विचित्रनामरूपव्याकरणं, तत्कृतानन्तविषयानुभवनिमित्तसुखदुःखभागित्वं, भोक्त्तृत्वेन तत्र स्थित्वा तन्नियमनेनान्तर्यामित्वं, जीवभूतस्य स्वस्य कारणब्रह्मात्म भावानुसन्धानं, संसारमोक्षं, तदुपदेशशास्त्रं च कुर्वाणेन भ्रमितव्यमित्युपदिश्यते, तथा सति उन्मत्तप्रलपितत्वापातात्॥ उपाध्यवच्छिन्नं ब्रह्म जीव इत्यपि न साधीयः, पूर्वनिर्दिष्टनियाम्य त्वादिव्यपदेशवाधादेव। न हि देवदत्तादेरेकस्यैव गृहाद्युपाधिभेदान्नियन्तृनियाम्यभावादिसिद्धिः। अत उभयव्यपदेशोपपत्तये जीवोऽयं ब्रह्मर्णोऽश इत्युभ्युपेत्यम्॥ 42॥\n\"पादोऽस्य विश्वाभूतानि त्रिपादस्यामृतं दिवि\" इति मन्त्रवर्णाच्च ब्रह्मांशो जीवः। अंशवाची हि पादशब्दः। \"विश्वाभूतानि\" इति जीवानां बहुत्वाद्वहुवचनं मन्त्रे, सूत्रेऽप्यंश इत्येकवचनं जात्यभिप्रायम्। \"नात्मा श्रुते\" रित्यत्राप्येकवचनं जात्यभिप्रायम् \"नित्यानां चेतनश्चेतनानामेको बहूनां यो विदधाति कामान्\" इत्यादिश्रुतिभ्य ईश्वराद्भेदस्यात्मनां बहुत्वनित्यत्वयोश्चाभिधीयमानत्वात्। एवं नित्यानामात्मनां बहुत्वे प्रामाणिके सति ज्ञानस्वरूपत्वेन सर्वेषाभेकरूपत्वेऽपि भेदकाकार आत्मयाथात्म्यवेदनक्षमैरवगम्येत। \"असन्ततेश्चाव्यतिकर\" इत्यनन्तरमेव च आत्मबहुत्वं वक्ष्यति॥ 43॥\nममैवांशो जीवलोके जीवभूतः सनातन\" इति जीवस्य पुरुषोत्तमांशत्वं स्मर्यते, अतश्चायमंशः। अंशत्वेऽपि जीवस्य ब्रह्मैकदेशत्वेन जीवगता दोषा ब्रह्मण एवेत्याशङ्क्याह -॥ 44॥\nतु शब्दश्चोद्यं व्यावर्तयति; प्रकाशादिवज्जीवः परमात्मर्नोऽशः, यथाऽग्न्यादित्यादेर्भास्वतो भोरूपः प्रकार्शोऽशो भवति, यता गवाश्वशुक्लकृष्णादीनां गोत्वादिविशिष्टनां वस्तूनां गोत्वादीनि विशेषणान्यंशाः, यथा वा देहिनो देवमनुष्यादेर्देर्होऽशः, तद्वत्। एकवस्त्वेकदेशत्वं ह्यंशत्वम्, विशिष्टस्यैकस्य वस्तुनो विशेषणमंश एव। तथा च विवेचकाः विशिष्टे वस्तुनि विशेषणांशोऽयं विशेष्यांशोऽयमिति व्यपदिशन्ति। विशेषणविशेष्ययोरंशांशित्वेऽपि स्वभाववैलक्षण्यं दृश्यते। एवं जीवपरयोर्विशेषणविशेष्ययोरंशाशित्वं स्वभावभेदश्चोपपद्यते। तदिदमुच्यते- नैवं पर इति, यथाभूतो जीवः, तथा भूतो न परः। यथैव हि प्रभायाः प्रभावानन्यथाभूतः, तथा प्रभास्थानीयात् स्वांशाज्जीवादंशी परोऽप्यर्थान्तरभूत इत्यर्थः। एवं जीवपरयोर्विशेषणविशेष्यत्वकृतं स्वभाववैलक्षण्यामाश्रित्य भेदनिर्द्देशाः प्रवर्तन्ते। अभेदनिर्द्देशास्तु पृथक्सिद्धयनर्हविशेषणानां विशेष्यपर्यन्तत्वमाश्रित्य मुख्यत्वे नोपपद्यन्ते। \"तत्त्वमसि, अयमात्मा ब्रह्म\" इत्यादिषु, तच्छब्दब्रह्मशब्दवत् त्वमयमात्मेति शब्दा अपि जीवशरीकब्रह्मवाचकत्वेनैकार्थाभिधायित्वात् इत्ययमर्थः प्रागेव प्रपञ्चितः॥ 45॥\nएवं प्रभाप्रभावद्रूपेण शक्त्तिशक्त्तिमद्रूपेण शरीरात्मभावेन चांशांशिभावं जगद्ब्रह्मणोः पराशरादयः स्मरन्ति- \"एकदेशस्थितस्याग्नेर्ज्योत्स्ना विस्तारिणी यथा। परस्य ब्रह्मणः शक्त्तिस्तथेदमखिलं जगत्॥ यत्किञ्चित्सृज्यते येन सत्त्वजातेन वै द्विज!। तस्य सृज्यस्य सम्भूतौ तत्सर्वं वै हरेस्तनुः\" इत्यादिना। चकाराच्छृतयोऽपि \"यस्यात्मा शरीरम्\" इत्यादिन्राऽऽत्मशरीरभावेनांशांशित्वं वदन्तीत्युच्यते। एवं ब्रह्मणोंऽशत्वे ब्रह्मप्रवर्त्त्यत्वे ज्ञत्वे च सर्वेषां समाने केषाञ्चिद्वेदाध्ययनतदर्थानुष्ठानाद्यनुज्ञा, केषाञ्चित्तत्परिहारः, केषाञ्चिद्दर्शनस्पर्शनाद्यनुज्ञा, केषाञ्चित्तत्परिहारश्च, शास्त्रेषु कथमुपपद्यत इत्याशङ्क्याह -॥ 46॥\nसर्वेषां ब्रह्मांशत्वज्ञत्वादिनैकरूपत्वे सत्यपि ब्राह्मणक्षत्रियवैश्यशूद्रादिरूपशुच्युशुचिदेहसम्बन्धनिबन्धनावनुज्ञापरिहारावुपपद्यते; ज्योतिरादिवत् यथाऽग्नेग्नित्त्वेनैकरूपत्वेऽपि श्रोत्रियागारादग्निराह्रयते, श्मशानादेस्तु परिह्रियते, यथा चान्नादि श्रोत्रियादेरनुज्ञायते; अभिशस्तादेस्तु परिह्रियते॥ 47॥\nब्रह्मांशत्वादिनैकरूत्वे सत्यपि जीवानामन्योन्यभेदादणुत्वेन प्रतिशरीरं भिन्नत्वाच्च भोगव्यतिकरोऽपि न सम्भवति। भ्रान्तब्रह्मजीववादे चोपहितब्रह्मजीववादे च जीवपरयोर्जीवानां च भोगव्यतिकरादयः सर्वे दोषास्सन्तीत्यभिप्रायेण स्वपक्षे भोगव्यतिकराभाव उक्त्तः। ननु भ्रान्तजीववादेऽप्यविद्याकृतोपाधिभेदाद्भोगव्यवस्थादय उपपद्यन्ते; अत आह -॥ 48॥\nअखण्डैकरसप्रकाशमात्रस्वरूपस्य स्वरूपतिरोधानपूर्वकोपाधिभेदोपपादनहेतुराभासः एव, प्रकाशैकस्वरूपस्य प्रकशतिरोधानं प्रकाशनाश एवेति प्रागेवेपपादितम्। आभासा एवेति वा पाठः तथा सति हेतव आभासाः, चकारात् \"पृथगात्मानं प्रेरितारं च मत्वा, ज्ञाज्ञौ द्वौ तयोरन्यः पिप्पलं स्वाद्वत्ति\" इत्यादिश्रुतिविरोधश्च। अविद्यापरिकल्पितोपाधिभेदे हि सर्वोपाधिरुपहितस्वरूपस्यैकत्वाभ्युपगमाद्भोगव्यतिकरस्तदवस्थ एव। पारमार्थिकोपाध्युपहितब्रह्मजीववादे उपाधिभेदहेतुभृतानाद्यदृष्टवशाद्वयवस्था भविष्यतीत्याशङ्क्याह -॥ 49॥\nउपाधिपरम्पराहेतुभूतस्यादृष्टस्यापि ब्रह्मस्वरूपाश्रयत्वेन नियमहेत्वभावादव्यवस्थैव, उपाधिभिरदृष्टैश्च स्वसम्बन्धेन ब्रह्मस्वरूपच्छेदासम्भवात्॥ 50॥\nअदृष्टहेतुभूताभिसन्ध्यादिष्वपि उक्त्तादेव हेतोरनियम एव॥ 51॥\nयद्यप्येकमेव ब्रह्मस्वरूपम्, तच्छेदानर्हं नानाविधोपाधिभिः सम्बध्यते; तथाऽप्युपाधिसम्बन्धिब्रह्मप्रदेशभेदादुपपद्यत एव भोगव्यवस्थेति चेत्- तन्न, उपाधीनां तत्र तत्र गमनात्सर्वप्रदेशानां सर्वोपाध्यन्तर्भावाद्व्यतिकरस्तदवस्थ एव। प्रदेशभेदेन सम्बन्धेऽपि सर्वस्य ब्रह्मप्रदेशत्वात्तत्तत्प्रदेशसम्बन्धि दुःखं ब्रह्मण एव स्यात्। पूर्वत्र \"नित्योपलब्ध्यनुपलब्धिप्रसङ्गोऽन्यतरनियमो वाऽन्यथा\" \"उपलब्धिवदनियम\" इत्याभ्यां सूत्राभ्यां वेदाबाह्यानां सर्वगतजीववादिनां दोष उक्त्तः; अत्र तु \"आभास एव च\" इत्यादिभिः सूत्रैर्वेदावलम्बिनामात्मैकत्ववादिनां दोष उच्यते॥ 52॥\n॥ इत्यंशाधिकरणम्॥ 7॥\nइति श्रीभगवद्रामानुजविरचिते शारीरकमीमांसाभाष्ये प्रथमस्याध्यस्य तृतीयः पादः॥॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.3.7 अंशाधिकरणम्\nकिं जीवः परमात्मनोऽत्यन्तभिन्नः, उत परमात्मैवाज्ञः, अथ परमात्मैवोपाधिसंबद्धः, परमात्मांशो वेति संशयः। अत्यन्तभिन्न इति प्रथमः पक्षः, पृथगात्मानं प्रेरितारं च मत्त्वा तयोरन्यः पिप्पलं स्वाद्वत्ति अनश्नन्नन्यो अभिचाकशीति अनीशश्चात्मा बध्यते भोक्तृभावात् सर्वस्य वशी सर्वस्येशानः  इत्यादिभेदश्रुतेः, जीवपरमात्मनोः कर्मपरतन्त्रतातद्विपरीतत्वश्रुतेश्च; अभेदश्रुतयः \"नरपतिरेव सर्वलोक\" इतिवदौपचारिक्यः इति । भेदश्रुतीनामविद्वद्विषयतया वा उपाधिसंबन्धविषयतया वा अमुख्यवृत्तिसंभवादभेदश्रुतिमुख्यत्वाय अज्ञः परमात्मा, उपाधिसंबद्धो वा जीवः इति युक्तम् । राद्धान्तस्तु - नानात्त्वैकत्वव्यपदेशात् परमात्मनस्सत्यसङ्कल्पत्वसर्वज्ञत्वनिरवद्यत्वश्रुतेरज्ञत्वोपाधिसंबन्धाद्यनुपपत्तेर्जीवशब्दस्य जीवशरीरकपरमात्मवाचित्वेन  तत्त्वमसि  अयमात्मा ब्रह्मेति सामानाधिकरण्यस्य मुख्यत्वाच्छरीरशरीरिणोर्विशेषणविशेष्यभूतयोः स्वस्वरूपस्वभावभेदेन च भेदश्रुतेश्च मुख्यत्वाद्विशिष्टवस्त्वेकदेशतया च विशेषणस्य परमात्मांशो जीवः । जीवशरीरत्वं परमात्मनः  यस्यात्मा शरीरमित्यादिषु सिद्धम् । सूत्रार्थस्तु अंशः - परमात्मांशो जीवः, नानाव्यपदेशात् - भेदव्यपदेशात्, अन्यथा च - अभेदव्यपदेशाच्च; उक्तनीत्या उभयमुख्यत्वायेत्यभिप्रायः । दाशकितवादित्वमप्यधीयत एके  ब्रह्म दाशा ब्रह्म दासाः  इत्यादिना दाशकितवादित्वमप्यधीयत एके शाखिनः; सर्वजीवव्यापित्वादभेदोपदेशस्य तत्रात्यादरः प्रतीयत इत्यर्थः ॥\nमन्त्रवर्णाच्चांश एव जीवः,  पादोऽस्य विश्वां भूतानीति; पादशब्दोंऽशवाची ॥\nममैवांशो जीवलोके जीवभूतस्सनातनः  इति जीवस्य परमात्मांशत्वं स्मर्यते च ॥\nएकद्रव्यैकदेशत्वं ह्यंशत्वम्; अतो जीवस्य ब्रह्मैकदेशत्वेन जीवदोषा ब्रह्मणो दोषा एवेत्याशङ्क्याह - प्रकाशादिवत्तु नैवं परः ॥४५॥ तुशब्दश्शङ्कानिवृत्त्यर्थः; प्रकाशवतां मणिद्युमणिप्रभृतीनां प्रकाशविशिष्टानां विशेषणभूतः प्रकाशः यथांशः, तद्वज्जीवशरीरतया जीवविशिष्टस्य ब्रह्मणोंऽशो जीवः । विशिष्टवस्त्वैकदेशतया विशेषणस्य, विशेषणं विशिष्टस्यांशः । आदिशब्दात् द्रव्यविशेषणतैकस्वभावजातिगुणशरीराणि गृह्यन्ते । विशेषणविशेष्ययोः, स्वरूपस्वभावभेदाद्विशेषणभूतो जीवः यत्स्वरूपो यत्स्वभावश्च, नैवं परः - सर्वज्ञस्सत्यसङ्कल्पो नित्यनिरवद्यश्चेत्यर्थः ॥\nप्रकाशादिवत् जीवस्यांशत्वं पराशरादयः स्मरन्ति  एकदेशस्थितस्याग्नेर्ज्योत्स्ना विस्तारिणी यथा । परस्य ब्रह्मणश्शक्तिस्तथेदमखिलं जगत् ॥ तथा परं प्रति शरीरत्वं च  यत्किञ्चित्सृज्यते येन सत्त्वजातेन वै द्विज । तस्य सृज्यस्य संभूतौ तत्सर्वं वै हरेस्तनुः ॥ इति ॥\nब्रह्मांशत्वेन च सर्वेषामात्मनां समत्वाद्वेदाध्ययनादौ केषांचिदनुज्ञा, केषांचित्परिहारश्च कथमुपपद्यत इत्यत्राह - अनुज्ञापरिहारौ देहसम्बन्धाज्ज्योतिरादिवत् ॥४७॥ ब्राह्मणादिशुच्यशुचिदेहसंबन्धात् अनुज्ञापरिहारौ उपपद्येते, ज्योतिरादिवत् । ज्योतिः - अग्निः यथा श्रोत्रियागारादग्निराह्रियते, श्मशानादेस्तु परिह्रियते; यथाचान्नादिः श्रोत्रियादेरनुज्ञायते, अभिशस्तादेश्च परिह्रियते; तद्वत् ॥\nजीवानां प्रतिशरीरं भिन्नत्वादणुत्वेन तत्रतत्रावच्छिन्नत्वाच्च न भोगव्यतिकरश्च । अज्ञब्रह्मजीववादे चोपहितब्रह्मजीववादे चाज्ञानसंबन्धि चोपाधिसंबन्धि च ब्रह्मैवेति भोगव्यवस्था न सिद्ध्यतीत्यभिप्रायः ।\nअज्ञब्रह्मजीववादे सर्वज्ञस्य ब्रह्मणः अज्ञानकल्पनस्वरूपतिरोधानकल्पनाहेतवः आभासा एव । चकारान्निरवद्यत्वादिश्रुतिविरोधश्च ॥\nपारमार्थिकोपाधिसंबन्धिब्रह्मजीववादे अनाद्यदृष्टप्रवाहेणोपाधिप्रवाहानादित्वात्तत्संबन्धिनि ये दोषाः, न ते ब्रह्मणि प्रसज्यन्त इत्यत्राह - अदृष्टानियमात् ॥५०॥ अदृष्टैस्तत्कृतोपाधिभिश्च ब्रह्मणश्छेदासंभवात्तत्कृता दोषा ब्रह्मण्येव संभवेयुः ॥\nअदृष्टहेतुभूताभिसन्ध्यादिष्वप्युपाधिब्रह्मव्यतिरिक्तवस्त्वन्तराभावात्पूर्वपूर्वोपाधियुक्तं ब्रह्मैवेति न कश्चिद्विशेषः ॥\nउपाधिसंबन्धिब्रह्मप्रदेशादनुपहितब्रह्मदेशो भिद्यते; अतो व्यवस्थेति चेन्न, उपाधिषु गच्छत्सु पूर्वमनुपहितब्रह्मप्रदेशस्याप्यन्तर्भावात् ॥ अंशाधिकरणम् ॥ ॥इति श्रीभगवद्रामानुजविरचिते श्रीवेदान्तदीपे द्वितीयस्याध्यायस्य तृतीयः पादः॥ ॥अथ द्वितीयाध्याये चतुर्थः पादः॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.3.7 अंशाधिकरणम्\nजीवात्मा परमपुरुषांश:। पृथगात्मनं प्रेरितारं च मत्वा, स कारणं करणाधिपाधिपः इत्यादिनाव्यपदेशात्, अन्यथा, तत्त्वमसि, अयमात्मा ब्रह्म इति ऐक्योपदेशाच्च । ब्रह्मदाशाः इत्यादिना सर्वजीवव्याप्त्या ऐक्यमधीयत एके, अंशत्वाभ्युपगमे ह्युभयं मुख्यं भवति॥४२॥\nपादोऽस्य विश्वा भूतानि इति मन्त्रावर्णाच्च॥४३॥\nममैवांशो जीवलोके जीवभूतस्सनातनः इत्यादिना॥४४॥\nब्रह्मांशत्वेऽपि जीवस्य, जीवो यत्स्वरूपो यत्स्वभावश्च, नैवं परः - निरवद्यः सर्वज्ञः सत्यसंकल्प एव सर्वदा। कथम्? प्रकाशादिवत् प्रकाशविशिष्टानां मणिप्रभृतीनां प्रकाशः विशिष्टैकदेशत्वेन यथांश:। आदिशब्दाद्विशेषणतैकस्वभावजातिगुणशरीराणि गृह्यन्ते। विशेषणानां विशिष्टैकदेशतया तदंशत्वेऽपि विशेषणविशेष्ययोः स्वरूपस्वभावभेदो न विरुद्ध:। य आत्मनि तिष्ठन्यस्यात्मा शरीरम् इति हि श्रुतिः॥४५॥\nचिदचिदात्मकजगतो ब्रह्मांशत्वं प्रकाशादिवदिति पराशरादयः स्मरन्ति। एक देशस्थितस्याग्नेः ज्योत्स्ना विस्तारिणी यथा । परस्य ब्रह्मणश्शक्तिस्तथेदमखिलं जगत् ॥ तत्सर्वं वै हरेस्तनुः, तानि सर्वाणि तद्वपुः इत्यादिषु॥४६॥\nब्रह्मांशत्वेऽपि सर्वजीवानां कस्य चिद्वेदाध्ययनादौ अनुज्ञा कस्य चित्परिहारः इत्येतौ ब्राह्मणादिदेहविशेषसंबन्धादुपपद्येते। यथाऽग्न्यादेः श्रोत्रियागारश्मशानादिसंबन्धात्॥४७॥\nप्रतिदेहं भिन्नत्वात् अणुत्वेन तत्र तत्र परिच्छिन्नत्वाच्च ज्ञानसुखाद्यव्यतिकर:। अज्ञानोपाधिभ्यां ब्रह्मैव संबध्यते इति पक्षद्वयेऽपि न तत्तद्व्यवस्था॥४८॥\nपक्षद्वयेऽपि हेतवश्च आभासाः॥४९॥\nसत्यमिथ्योपाधिकृतत्वेऽपि आत्मनां ब्रह्मण एव अज्ञानमुपाधिश्चेति तत्तत्कृतेनादृष्टादिनाऽपि न नियमः॥५०॥\nअदृष्टहेतुभूताभिसन्ध्यादिष्वपि चैवमेव॥५१॥\nउपाधिसंबन्धिब्रह्मप्रदेशभेदात् व्यवस्थेति चेन्न, उपाधिषु गच्छत्सु सर्वप्रदेशानां तदन्तर्भावात्॥५२॥ इति अंशाधिकरणम् ॥ ७ ॥ इति श्रीभगवद्रामानुजविरचिते श्रीवेदान्तसारे द्वितीयस्याध्यायस्य तृतीयः पादः॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.3.7 अंशाधिकरणम्\n॥ अंशो नानाव्यपदेशादन्यथा चापि दाशकितवादित्वमधीयत एके ॥ अवान्तरसङ्गतिमाह - जीवस्येति । स्वबुद्ध्या प्रवृतिनिवृत्त्यारम्भक्षमो जीवः कृतप्रयत्नापेक्षेण परेणानुमतिदानेन प्रवर्त्यत इत्युक्त्तं, तर्हि राजभृत्यादिवदत्यन्तभेदो जीवपरयोः स्यात्, तस्मादभेदश्रुतेयो नरपतिरेव सर्वलोक इति वदौपचारिक्य इति शङ्कय सङ्गतिः । अथ ब्रह्मांश इति - किं विशेष्यैकदेशरूपांशः? किं विशिष्टढकदेशरूपविशेषणांश इति विकल्पो गर्भितः, स तु वक्ष्यते जीवः किं परमात्मनोऽत्यन्तभिन्नः? उताज्ञः परमात्मैव? उतौपाधिकभेद भिन्नः? उत स्वतो भिन्नाभिन्न? उत परमात्मनो विशेषणतयांऽश? इति । तदर्थं कस्मिन् पक्षे भिन्नत्वादि विषयसर्वश्रुतिमुख्यत्वमुपपद्यतेकस्मिन्नेति । यदा पक्षान्तरेषु तदुपपत्तिः तदा तेष्वन्यतमः परिग्राह्यः, यदा विशेषणतयांऽशत्वे तदुपपत्तिस्तदा तदेव परिग्राह्यमिति । कः संशयहेतुरित्यत्राह - श्रुतीति । वादिविप्रतिपत्तेरपि श्रुतिविप्रतिपत्तिमूलत्त्वाछ्रुतिविप्रतिपत्तिरेवात्र हेतुतयोक्त्त । अधिकरणस्य पौनरुकत्यं शङ्कते - नन्विति । परिहरति - सत्यमिति । पूर्वं हि शरीरवाचिशब्दस्य शरीरपर्यन्ताभिधायित्वसिद्धवत्कारेण जगद्व्र्रह्मणोः शरीरशरीरिभावेनोभयव्यपदेमुख्यत्वमुपपादितम्, तत्र शरीरवाचिशब्दस्य शरीरिपर्यन्ताभिधानमयुक्त्तम् - आकृत्यधिकरणन्यायाविषयत्वादित्याक्षिष्यांशत्वोपपादनमुखेन शरीरवाचिशब्दस्य शरीरिपर्य्यन्ताभिधानमुपपाद्य तत उभयव्यपदेशमुख्यत्वमिह निर्णीयत इत्यर्थः । किमुभयव्यपदेशमुख्यत्वम् -अनन्यत्वविलक्षणत्वनिश्चयांशत्वनिर्णयसापेक्ष? इत्यत्राह - यावद्धीति । अपृथक्सिद्धप्रकारत्वनिर्णयेनोभयव्यपदेशमुख्यत्वं । प्रभाप्रभावतोरिवापृथक्सिद्धांशाशित्वनिर्णयेन जगद्व्रह्मणोरनन्यत्वसिद्धिः, विशेषणतयांऽशत्वनिर्णयेन विलक्षणत्वसिद्धिरिति भावः । किं तावदित्यादि - अंशवादिनमत्यन्तभेदवादी दूषयति । ब्रह्मर्णोऽश\nइति - विशेष्यैकदेशरूपांशपक्षे दूषणमिदम् - यद्वेति । अद्वैते षड्विधतात्पर्य्यङ्गिसम्भवाद्द्वैतान्यथासिद्धेश्च ब्रह्मैव जीव इत्यर्थः । अथवेति - प्रमाणप्रमेयव्यवस्थानुपपत्तिश्च गभिर्ता । राद्धान्तमाह - एवमिति । सौत्रोऽपि शब्दो भेदतात्पर्य्यं द्योतयति । ततश्चेति - उत्कृष्टैः सामानाधिकरण्ये अभेदस्यौपचारिकत्वशङ्का स्यात् इह तु दाशकितवादिेनिकृष्टसामानाधिकरण्यमभेदस्य तात्त्विकत्वं द्योतयतीत्यर्थः । परोक्त्तान्यथासिद्धि मनूद्य दूषयति । न चेति - प्रमाणान्तरासिद्धं भ्रममुपदिशतीति चेत्तत्राह - न चाखण्डैकरसेति । ब्रह्मणा भ्रमितव्यमित्यन्वयार्थः । प्रमाणान्तरागोचरार्थोपदेशो हि परस्य बोधनार्थः अतः प्रकाणान्तरागोचरं वदन् हि वेदस्त्वमेवं विद्धीति बोधयति, तत्मादपरमार्थभ्रममुपदिशता वेदेन ब्रह्मणा भ्रमितव्यमित्युक्त्तं भवति । न च तद्युक्त्तमित्यर्थः, कुत इत्यत्राह - तथा सतीति । भ्रमनिवृत्त्या लोकोज्जीवनप्रवृत्तेन वेदेनाधिकभ्रमान्तरा पादनं व्याहतमित्यर्थः, अभेदस्याप्यन्यथासिद्धिस्तुल्या सोऽयं देवदत्त इत्यादिषु तस्य सिद्धत्वात्, न जीवब्रह्मणोरभेदः प्रत्यक्षसिद्ध इति चेत्, तर्हि जीवब्रह्मणोर्नियाभ्यत्वनियन्तृत्वादिलक्षणभेदोऽपि प्रत्यक्षागोचर इत्यनन्यतासिद्धिः, तथाऽप्यभेदनुतिविरोधात् भेदश्रुतिर्बाध्यत इति चेत्- भेदश्रुतिविरोधादभेदश्रुतिर्वाध्येत अपच्छेदनयात् भेदश्रुतिर्बाधश्चेन्न अनियतविरोधपौर्वापर्यविषयोऽपच्छेदन्यायो नियतविरोधपौर्वापर्य्येषु न हि प्रवर्त्तते, विरोधाधिकरणन्यायात्पूर्वमेव प्रबलमिति पुरस्तादेवोक्त्तमिति भावः । सत्योपाध्यवच्छिन्नब्रह्मजीवपक्षं दूषयति । उपाध्यवच्छिन्नमित्यादिना ॥42॥\n॥ मन्त्रवर्णात् ॥ उभयव्यपदेशमुख्यत्वसिद्धिरूपश्रुत्यर्तापत्त्यांऽशत्वं कल्पितं पूर्वसूत्रे अंशतत्वं कण्ठोक्त्तमित्यत्रोच्यते । अंशवाचीत्यादि - \"नित्यो नित्याना\"मित्यादिश्रुतिः \"यदाऽऽग्रेयोऽष्टाकपालः\" इतिवद्विशिष्टविधिपरा \"तद्गुणास्तु विधीयेरन्नविभागाद्विधानार्थेन चेदन्येन शिष्टा\" इति न्यायात्, जीवानां परस्परभेदस्य लोकसिद्धत्वान्न तत्तच्छास्त्रप्रतिपाद्यमिति चेत्, भेदस्य स्वाभाविकत्वमलौकिकं तस्मान्नित्यानामेव बहुत्वं शास्त्रैकसमधिगम्यमिति जीवानां स्वाभाविकभेदः शास्त्रप्रतिपाद्य एवेति \"नित्यो नित्याना\"मिति वाक्यसामर्थ्यं हेतुतयाऽऽह - ईश्वरादिति । एवं भेदनित्यत्वे मुक्त्तौ देवादि कथं भेदो ज्ञायत इत्यत्राह - एवं नित्यानामिति । ज्ञानस्वरूपत्वेन सर्वेषामेकरूपत्वेऽपीति -अनेन जीवाद्वैतपरवाक्यानामाकारैक्यपरत्वं दर्शितं, प्रत्यकत्वेन पराकत्वेन च भेदो गृह्यते इत्यर्थः । अयमर्थः सौत्र इत्याह - असन्ततेरिति ॥43॥\n॥ अपि स्मर्यते ॥ तत्रैवानन्तरोक्त्तं पुरुषोत्तमशब्दनिवर्चनं, तेन क्षराक्षरवैलक्षण्यमंशशब्दार्थस्य तदनुरोधेन वक्त्तव्यत्वं चाभिप्रेत्य पुरुषोत्तमांशत्वमित्युक्त्तम् । अनन्तरसूत्रशङ्कामाह - अंशत्वेपीति ॥44॥\n॥ प्रकाशादिवत्तु नैवं परः ॥ आदिशब्दोपात्तमाह - गवाश्चेति । द्रव्ययोरपृथक्सिद्धविशेषणविशेष्यभूतयोरंशांशित्वं वदता द्रव्ययोः शरीरात्मनोरप्यंशांशित्वमुक्त्तं भवतीत्यभिप्रायेणाह - यथा वा देहिन इति । प्रकाशादीनामंशत्वं कथमिति शङ्कायामंशस्वरूपं शिक्षयति । एकवस्त्विति - तादृशांशत्वीं विशेषणविशेष्ययोरपि विशेषणस्यास्तीत्याह - विशिष्टस्यैकस्येति । तदेव वृद्धव्यवहारेण द्रढयति - तथा चेति । ततः किं प्रस्तुतदोषस्पर्शशङ्काया इत्यत्राह - विशेषणविशेष्ययोरिति । बहुलत्वसङ्कुचितत्वविरलत्वविस्तृत्वादिस्वभाववैलक्षण्यं दृश्यत इत्यर्थः । दृष्टान्ते शिक्षितं वैलक्षण्यं दार्ष्टान्तिके दर्शयति । एवमिति - उक्त्तार्थपरत्वेन सूत्रखण्डमवतारयति । तदितमिति - वाचकत्वप्रकारमाह - यथा भूत इति । तदेव विवृण्वन् सूत्रस्य वाक्यार्थमाह - यथैवहीति । तेनोभयव्यपदेशमुख्यत्वसिद्धिमाह - एवमिति । प्रकाशादिष्वपि विशेष्यपर्य्यन्ताभिधानं दृश्यते यथा भानुः- भानुमान्, ज्योतिः- ज्योतिष्मान्, तेजः- तेजस्वी\" इत्यादि । तदेव पक्षे दर्शयति । तत्त्वमसीति - तत्त्वमसीत्यारभ्य त्वमयमात्मेति शब्दा अपीत्यन्तं प्रतिज्ञावाक्यम्, त्वम् अयमात्मेति शब्दा अपि तच्छब्दब्रह्मशब्दवत् तच्छब्दब्रह्मशब्दतुल्यार्था इत्यर्थः । जीवशरीरकेत्यादिना हेतुरुच्यते । प्रागेव प्रपञ्चित इति - अत्रैव वक्त्तव्यं सूत्राभिप्रेतं सर्वं पूर्वमुक्त्तमित्यर्थः ॥45॥\n॥ स्मरन्ति च ॥ \"अपि स्मर्यते\" इति सूत्रेंऽशत्वमात्रे स्मृतिवचनमुक्त्तम्, अस्मिन्सूत्रे विशिष्टैकदेशविशेषणरूपांशत्वेऽऽपि स्मृतिवचनमुच्यत इति भिदा । तदेतदभिप्रेत्याह - एवमिति । चार्थमाह - चकारादिति । श्रुतिस्मृतिवचनयोर्द्वयोरपि वक्त्तव्यत्वे सति दृष्टान्तोपादानमुखेन विशदीकारातिशयात्स्मृतिवचनं सूत्रे कण्ठोक्त्तम् ॥ * ॥ अनन्तरसूत्रशङ्कामाह - एवमिति । अंशत्व इत्येतदधिकरणार्थः, ब्रह्मप्रवर्त्यत्व इति पूर्वाधिकरणार्थः ज्ञत्व इति तत्पूर्वाधिकरणार्थश्चोक्त्तः ॥\n॥ अनुज्ञापरिहारौ देहसम्बन्धाज्ज्योतिरादिवत् ॥ आदिशब्दार्थमाह - यथा चेति ॥47॥\n॥ असन्ततेश्चाव्यतिकरः ॥ समन्तात्ततिस्सन्ततिः- विभुत्वं, तदावोऽसन्ततिः- अणुत्वम्, अन्योन्यभेदादिति च शब्दसमुच्चितो हेतुर्दर्शितः । सूत्राभिप्रायमाह - भ्रान्तब्रह्मेति । परपक्षे भोगव्यवस्थानुपपत्तिरभिप्रेतेत्यर्थः, अविद्यादेराश्रयभेदाभावात्तदनुपपत्तिः \"नानाऽऽत्मानो व्यवस्थात्\" इति न्यायसूत्रम् किं सूखादीनां स्वरूपभेदो व्यवस्था? उताश्रयभेदः?, न प्रथमः आश्रयभेदानापादकत्वात्, न द्वितीयः- हेतोः साध्याविशिष्टत्वादिति कैश्चिदुच्यते, तन्नप्रतिसन्धानाभावरूपाव्यवस्थेत्यभिप्रेतत्वात्, तिरस्कारकाभावे सति प्रतिसन्धानमात्मैक्यव्यापकम्, तिरस्कारकाभावेऽप्यप्रतिसन्धानादात्मैक्यनिवृत्तिरित्यर्थः । अनन्तरसूत्रशङ्कामाह - नन्विति ।\n॥ आभास एव च ॥ उपाधिभेदाद्वयवस्थेत्यत्राह - अविद्येति । तिरोधानेद्येव नोपपद्यते, उपपन्नेऽपि व्यवस्था नोपपद्यत इत्यर्थः ॥ * ॥ अनन्तरसूत्रशङ्कामाह - पारमार्थिकेति । इदमप्याशङ्क्याहेत्यपि शब्दार्थः ॥\n॥ अदृष्टानियमात् ॥ प्रदेशभेदोऽस्तीत्यत्राह - उपाधिभिरिति । उपाध्याश्रयस्यैकत्वात्तस्य चाच्छेद्यत्वाद्वयवस्थानुपपत्तिरित्यर्थः ॥\n॥अभिसन्धयादिष्वपि चैवम् ॥ च शब्दोऽवधारणे एवमेवेत्यर्थः । अभिसन्धिः- सङ्कल्पः, आदिशब्दादुद्योगानुष्ठानादिकं विवक्षितम् । उक्त्तादेवेति - अच्छेद्यत्वात् सर्वप्रदेशानां ब्रह्मस्वरूपभूतप्रदेशत्वादेवेत्यर्थः ॥ * ॥\n॥ प्रदेशभेदादिति चेन्नान्तर्भावात् ॥ जीवानामन्योन्यभेदव्यतिकरमाह - उपाधीनामिति । एतेषां भोगादयो ब्रह्मणि स्युरित्याह - प्रदेशभेदेनेति । जीवेश्वरव्यतिकर उक्त्तो भवति, असन्ततेश्चे\"त्यादिसूत्राणां साङ्ख्यादिष्युदासपरत्वं परोक्त्त पौनरुकत्येन दूषयति - पूर्वत्रेत्यादिना ॥ परे तु पूर्वाधिकरणे कारयितृत्वश्रुत्यादिभिर्जीवस्य परायत्तप्रवृत्तित्वे सिद्धे जीवेश्वरसम्बन्धनिरूपणपरमधिकरणं वर्णयन्ति, तन्मर्तेऽशांशिभावोऽनुपपन्नः, जीवेश्वरयोरुभयोरपि सन्मात्रब्रह्मण्यविद्याकल्पितत्वात् रज्जुकल्पितयोः सर्पभूदलनयोरिव मिथोंऽशांशिभावानुपपत्तेः, तयोर्निहीनोत्कृष्टोपाधिकल्पितत्वेऽपि वृहदल्पघटयोरिवाशांशिभावानुपपत्तेः, तयोर्निहीनोत्कृष्टोपाधिकल्पितत्वेऽपि वृहदल्पघटयोरिवांशांशिभावो न घटते, अत एव पादोऽस्येति श्रुतिः, ममैवांश इति स्मृतिश्च न सङ्गच्छते, तयोः सहस्त्रशीर्षत्वादिगुणकमहापुरुषविषयत्वात्, अस्य ममेति पदयोर्निर्विशेषपरत्वे लक्षणा, निर्विशेषचिन्मात्रस्यापि न जीवं प्रत्यशित्वं युक्त्तं स्थाणावध्यस्तं पुरुषं प्रति स्थाणोरंशित्वप्रसिद्धभावाद्, ग्रन्थविरोधश्चजीवेश्वरसम्बन्धनिरूपणपरत्वाभ्युपगमात् श्रुतिस्मृतिसूत्रस्वारस्यविरोधश्च । अंश इवांश इति विवक्षितत्वादंशाब्दो ऽप्यमुख्य इति चेत्- मुख्ये सम्भवस्यमुख्यत्वमेव दोषः, नानात्वैकत्वव्यपदेशाभ्यां समर्थनीयमंशत्वञ्च कस्य, न तावदुपधेः- तस्यापारमार्थिकस्यैक्यायोगात्, न चोपाध्युपलक्षितब्रह्मणः- तस्याभिन्नतया नानात्वाभावात्, नाप्युपाधिविशिष्टस्य,\nतस्य स्वात्मानं प्रत्यंशत्वानुपपत्तेः नाप्यनुपहितस्वरूपं प्रत्युपहितस्वरूपस्यांशत्वं वस्तुनि स्वतोंऽशभेदाभावेन उपहितानुपहितविभागानुपपत्तेः, कृत्स्नमुपहितमनुपहितं वा स्यात् न चाधिष्ठानं प्रत्यध्यस्तस्यां शत्वम्, अधिष्ठानमात्रस्यांशित्वं स्थाणोरिवानुपपन्नमिति ह्युक्त्तम् जीवेश्वरयोर्वस्तुतो भेदाभावेन जीवगतदुःखेनेश्वरस्य\nदुःखित्वमाशङ्कय \"प्रकाशादिव\"दितिसूत्रमालोकाकाशरविमण्डलेष्वङ्गुलिघयकरकतरङ्गादिगतैर्ह्रस्वत्वमहत्त्वगमनागमनकम्पादिभिरस्पृष्टत्ववज्जीवदुःखैरीश्वरस्यास्पर्श इति परिहारपरं व्याख्यातम् तच्चायुक्त्तम्, ईश्वरस्य सर्वज्ञत्वाभ्युपगमात्, सर्वान् जीवानात्मनोऽनन्यत्वेन जानतस्तस्य जीवगतदुःखाकारेण दुःखिताया दुर्निवारत्वात्, स्वगतत्वेन दुःखसाक्षात्कर्तृत्वं हि दुःखित्वम्, दुःखं मिथ्याभूतमिति चेत्- जीव स्यापि तन्मिथ्येति जीवतुल्यत्वं स्यात्, ईश्वरो मिथ्यात्वेन जानातीति चेत्- श्रुतवेदान्तस्य मुमुक्षोर्बाधितानुवृत्ताविद्यस्य शिरस्ततोदादिवदीश्वरस्य दुःखमवर्जनीयं स्यात्, अश्रुज्ञापरिहारावहममेत्यविद्याकृताभिमानप्रयुक्त्तौ, एकत्वदर्शिनोऽभिमानरहितस्य न शास्त्रनियोज्यत्वमिति चानुपपन्नम् \"विप्राकृतिविचेष्टितं, सतां मार्गमदूषयन्नित्यादिभिरादिभरतपराशरवसिष्ठादीनां शास्त्रानुसारित्वदर्शनात् \"स स्वल्वेवं वर्त्तयन् यायदायुषं ब्रह्मलोकमभिसम्पद्यते न च पुनरावर्तव\" इति ब्रह्मविद एव यावच्छरीरावसानं शास्त्रवश्यत्वावगमाच्छ, अयुक्त्तावस्थायां क्षुदादिपरिहारार्थमोदनादौ व्याप्रियमाणस्य शास्त्रीयानुष्ठानावसरेऽभिमानविरहादनन्वयस्य वक्त्तुमशक्यत्वाच्च \"असन्ततेश्चाव्यतिकर\" इति उपाधीनां सर्व सन्त्वाभावान्न तत्तत्सुखादिव्यतिकर इत्युक्त्तम् तञ्चायुक्त्तं सौभरिप्रभृतीनामिवात्मैकत्वे सुखादिव्यतिकरप्रसङ्गात् सौभरिशरीरेषु नान्तःकरणभेद इति चेन्न- अणोरन्तःकरणस्य युगपद्वहुशरीरसंसर्गानुपपत्तेः । ननु परिच्छिन्नत्वे सत्यनुपलभ्यमानत्वमणुत्वं तच्छैकदा एकशरीरस्येवानेकशरीरसम्बन्धिन एकस्योपपन्नमिति चेत्, न तथा सति जीवगतस्यारग्नमात्रपरिमाणरूपस्याणुत्वस्यान्तःकरणोपाधिकत्वानुपपत्तेः । \"आभास\" इति परमात्मन आभासः प्रतिबिन्मभूतो जीव इत्युक्त्तं तदप्युचाक्षुषाणां प्रतिबिम्बाभावादारम्भणाधिकरणदर्शितैर्दूषणान्तरैश्चानुपपन्नम् । अपरेषां पक्षेऽपि \"प्रकाशादिवत्, असन्ततेश्च\" इति सूत्रद्वयस्य जीवेश्वरव्यतिकरभोगव्यतिकरपरिहारपरत्वं न घटते ईश्वरस्य सार्वज्ञ्याभ्युपगमादन्तःकरणभेदेऽपि सौभरिशरीरेष्वात्मैक्ये भागव्यतिकरदर्शनाच्च \"प्रदेशभेदादिति चेत्\" इति एकशरीरावच्छिन्नात्मप्रदेशऽदृष्टसमवायात् सुखादिव्यवस्था चायुक्त्ता । एकशरीरे सर्वात्मां विभूनामन्तर्भावादिति परेषां स्वोक्त्तदूषणं स्वस्यापि प्राप्नोति । उपाधीनां गत्वरतयैकैकोपाधिषु सर्वात्मप्रदेशान्तर्भावात् अदृष्टस्याप्यनियतत्वेन सुखादिव्यवस्थानुपपत्तेः, ब्रह्मप्रदेशानामुपाधिना छिन्नत्वे तदभावे च समन्वयाधिकरणोक्त्ता दोषा अनुसन्धेयाः; इहैव हि ते सूत्रकारैर्विवक्षिताः भाष्यकारैस्तु प्रसङ्गात् तत्र दर्शिताः अत इह तेषामनुमन्यासः \"असन्तते\"श्चत्यादिसूत्राणि सङ्खयादिव्युदासपरत्वेन परैरपरैश्च व्याख्यातानि तदेयुक्त्तम्, \"नित्योपलब्धीत्यादिना पुनरुक्त्तिप्रसङ्गादित्युक्त्तम् नित्योपलब्धि\" इत्यादि सूत्रद्वयस्यान्यर्थाथवर्णनानुपपत्तिः प्रागेवं दर्शिता, अतस्तयो\nर्याथोक्त्तार्थपरत्वमवर्जनीयम्, तथा सति पुनरुक्त्तिपरिहाराय \"असन्ततेश्च\" इत्यादिसूत्राणां कुदृष्टिंव्युदासकत्वमास्थेयम् । अन्येषामपीदमधिकरणं न घटते, नानात्वैकत्वव्यपदेशसाध्यत्वादशांशिभावस्य, किं सन्मात्रस्य ब्रह्मर्णोऽशो जीवः उत ईश्वरस्य । प्रथम भेदव्यपदेशहेतुर्न सिध्यति । सन्मात्रेण जीवस्य भेदव्यपदेशाभावात् ईश्वरादेव हि भेद व्यपदिशन्ति श्रुतयः सन्मात्रादन्यत्वे जीवानामसत्त्वं च प्रसजेत्, श्रुतिस्मृतिस्वारस्यभङ्गश्च; \"सहस्त्रशीर्षा पुरुषः, उतामृतत्वस्येशानः, पादोऽस्य विश्वभूतानि, बबैवांशो जीवलोके जीवभूतः सनातन\" इतीश्वराशत्वं हि स्वरसतः प्रतीयते द्वितीये कल्पे भवदभ्युपगमविरोधः, ब्रह्मणोंऽशित्वं भोक्त्तृभायनियन्तृणामंशत्वमपि हि भवदाभिमतं- न तु तेषां परस्परांशांशिभावः; नत्वीश्वरांशस्य वृहत्त्वादंशित्वव्यवहारोपपत्तिः- वृहति मृत्तिकशिंऽशित्वव्यवहारदर्शनादिति चेन्न, वृहति घटे क्षुद्रघटे\nप्रत्यंशित्वंव्यवहारादर्शनात्, तत्सदृशितच्छब्दस्य गौणतया वृहत्त्वासाधर्म्येणांशित्वस्यामुख्मत्वाच्चगौणोऽप्यशित्वव्यवहारो वृहत्युपादानद्रव्येऽवस्थान्तरानापन्न एव भवति न त्ववस्थान्तरप्राप्ते, वृहति मृत्पिण्डशि घटत्वाद्यानापन्न एव ह्यंशित्वव्यवहारः- न तु घटत्वेनोपयुक्त्तेऽपि, एवं वृहन्नऽप्यंशः सन्मात्ररूपश्चेदंशित्वव्यवहारो घटते, स तु नियन्तृत्वरूपावस्थानपन्न इति न तत्र गौणोऽप्यंशित्वव्यवहारो घटते । \"प्रकाशादिव\" दिति सौरचान्द्रादिप्रकाशमणिमन्त्रौषधादीनां दाहकत्वशक्त्तिसद्भावासद्भावादिस्वभावस्यवस्था वद्दुः स्वित्वनिर्दुःस्वित्वादिव्यवस्थोपपत्तिर्जीवेश्वरेयोरिति व्याख्यातम् तथा सति स्वभावमात्रे दृष्टान्तं उपन्यस्तः स्यात्, न त्वंशांशिनोः स्वभावव्यवस्थायां दृष्टान्त उक्त्तः स्यात् ततौ वरमंशांशिभावे स्थित एव स्वभावव्यवस्थायां दृष्टान्तोपन्यासः, अंशांशिभावनिबन्धनाङ्कापरिहारपरत्वात्सूत्रस्य समुदायैकदेशत्वमेवांशशब्दनिमित्तम्, अत एव हि दायविभागे गोमहिषभूहिरण्यादिष्वयं ममांशः- अयमस्यांश इति व्यवहारः विशेष्यांश इति व्यवहारदर्शनादीश्वरस्याप्यंशत्वं त्वन्मते प्रसज्यत इति चेन्न, विशिष्टापेक्षया विशेष्येऽप्यंशशब्दव्यवहारेऽपि विशेषणं प्रति प्रधानतयांशित्वव्यवहारोपपत्तेः, अप्रधानं विशेषणं प्रति अंशत्वव्यवहारानुपपत्तेः, तथा व्यवहाराभावश्च प्राधान्यादेव, अत एव देवदत्तादेर्गोमहिषाद्यपेक्षयांशित्वव्यवहारः, यदा समुदाये प्राधान्यविवक्षा तदा तस्यांशत्वम्, यदा तदेकदेशान्तरे प्राधान्यविवक्षिा, तदा तदेकदेशान्तरस्यांशित्वव्यवहारः; समुदायस्य प्राधान्यं पौष्कल्यलक्षणम्, देवदत्तादेः शेषित्वलक्षणम् विशेष्यस्य त्वाधारत्वादिलक्षणम् संयोगलक्षणसम्बन्धे सत्यपि प्राधान्याविवक्षया हि भूतलस्य गोमहिषहेमाद्यंशित्वव्यवहाराभावः अतः सर्वजीवैरभिन्नत्वं स्वस्य जानत ईश्वरस्यांशभेदे सत्यपि दुःखित्वं भवेत् यथा सौभरेः । सर्वान् जीवान् शरीरत्वेन जानत ईश्वरस्य त्वन्मतेऽपि दुःखित्वं स्यादिति चेन्न- सपक्षाभावात्, शरीरगतदुःखं शरीरिणो देवदत्तादेर्द्दश्यत इति चेन्न, दुःखस्य शरीरगतत्वाभावात् । किं व्रणादिकमेव दुःखम्? उत तज्ज्ञानम्? । प्रथमे व्रणस्यात्मन्यभावान्न शरीरगतस्य शरीरिगतत्वम्, द्वितीये शरीरस्य व्रणज्ञा\nनाभावान्न तद्दुःस्वस्यात्मगतत्वमित्युभयथापि दृष्टान्तस्य साध्यविकलता, अतो नेश्वरस्यास्मन्मते दुःखित्वादिप्रसङ्गः ॥ * ॥\n॥ अंशाधिकरणं समाप्तम् ॥ 7 ॥\nइति श्रीहारीतकुलतिलकवाग्विजयसूनुना श्रीरङ्गराजदिव्याज्ञालब्धवेदव्यासापरनामधेयेन\nश्रीमद्वरदाचार्यपादसेवारामधिगतभगवद्रामानुजविरचितशारीरकमीमांशंभाष्यहृयदेन श्रीसुदशर्नसूरिणा\nविलिखितायां श्रुतप्रकाशिकायां द्वितीयस्याध्यायस्य तृतीयः पादः ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.3.7 अंशाधिकरणम्\n25. जीवादत्यन्तभिन्नः पर इति बहुधा व्याहरत् सूत्रकारो  \nभेदाभेदश्रुतीनां घटकनिगमतश्शात्रवं च व्यपोढम् ।  \nउक्ताक्षेपे समाधावपि न समधिको हेतुरत्रास्ति सत्यं  \nपादांशाद्युक्तिमुह्यद्बहुकुमतिमतक्षिप्तये त्वंशचिन्ता ॥\n26. अंशत्वं रामकृष्णप्रभृतिषु घटतां विग्रहांशा(वता)धिकारा-  \nज्जीवे ब्रह्मांशतोक्तिर्न हि(तु) निरवयवं ब्रह्म वक्तुर्घटेत ।  \nब्रह्मा(त)दिश्चित्समष्टिः प्रतिपुरुषमिह त्वंशता चेत्ययुक्तं  \nविश्वस्रष्टुर्बहु स्यामिति बहुभवनध्यातुरेकत्वसिद्धेः ॥\n27. व्योमैकं स्याद्धटाद्यैः पृथगुपधिगणैर्ब्रह्म बह्वंशमेवं   \nतत्रोपाधिव्यपाये भवभृदयमियाद्ब्रह्मतामित्ययुक्तम् ।  \nस्वानर्थारम्भदौस्थ्यात् प्रतिनियतगुणप्रत्यभिज्ञाद्यदृष्टे-  \nश्छिन्नाच्छिन्नांशचिन्तोदितबहुविहतेस्साम्यशब्दाच्च मुक्तौ ॥\n28. मायोदन्वत्यपारे प्रतिफलति मृषावीचिषु ब्रह्मचन्द्र-  \nश्छायांशास्तस्य जीवा इति कतिचिदुशन्त्येत(दालोचनीय)दुन्मत्तगीतम् ।  \nन ब्रह्म द्रष्टृ तेषामचिदपि हि तथा स्वेन कल्प्यो न जीवः  \nकॢप्तेः प्राक् स्वात्महानेस्त्रितयसमधिकः कल्पकस्त्वत्र मृग्यः ॥\n29. सन्मात्रं ब्रह्म सर्वानुगतमिह पुनर्नित्यसिद्धास्त्रयोंऽशाः  \nजीवेशाचित्प्रभेदादिति च कतिचनेदं च नोदञ्चनीयम् ।  \nसत्तामात्रानुवृत्तेस्तदधिकवपुषश्शासितुर्ब्रह्मतोक्ते-  \nर्ब्रह्मत्रैविध्यवाक्यं निरवयवतया निश्चितेऽन्याशयं स्यात् ॥\n30. मेरोरंशः किरीटप्रभृतिरिति नयान्नित्यभिन्नेंऽशतोक्ति-  \nस्साजात्याल्पत्वमूला गमयितुमुचितेत्यागमासन्नपक्षे ।  \nअंशोक्तिस्स्यादमुख्या स हि निपुणधियामेकवस्त्वेकदेश-  \nस्तस्माज्जीवो विशिष्टे भगवति गुणवत्तत्प्रकारोंऽश उक्तः ॥\n31. उक्तं नित्योपलब्धिप्रभृति परमते पूर्वमेव ह्यनिष्टं  \nभूयस्तादृक्प्रसङ्गः प्रकथित इह किं भोगसङ्कीर्णता(दिः)देः ।  \nमैवं, पूर्वं हि बाह्यप्रसृतिमशमयत्साम्प्रतं ब्रह्मवाद-  \nव्याजोत्सिक्तान् कुदृष्टीन् परिहृतिरिति च स्याद्भविष्य(न्नये)न्मतेषु ॥\n32. मिथ्याज्ञानादिचक्रे मरुति भगणवद्घूर्णमानस्य जन्तोः  \nप्रत्यक्तत्त्व(ाव)प्रबोधाद्भवपरिहरणे सर्वतन्त्राविगीते ।  \nशुद्धात्मज्ञानगर्भां परभजनभिदामङ्गभेदांश्च वक्ष्यन्  \nमीमांसारम्भसिध्यद्वपुषमपि पुनश्शोधयामास जीवम् ॥\n33. कॢप्तिर्व्योमादिकेऽपि क्रमभुवि च विभोः प्राच्यतत्त्वैर्विशिष्टा-  \nज्जीवस्यौपाधिकौ तु प्रजननविलयौ चिद्घनज्ञातृताऽस्य ।  \nकर्तृत्वं पारतन्त्र्यं गुणतनुनयतो विश्वरूपांशता चे-  \nत्याम्नायान्योन्यबाधव्यपनयनवियत्पादसाध्यानि सप्त ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.3.7 अंशाधिकरणम्\nअत्र सङ्गतिप्रदर्शनपूर्वकं संशयप्रकारबाहुल्यं तत्कारणञ्च भाष्य एव सुव्यक्तमुक्तम् । जीवस्य कर्तृत्वं परमपुरुषायत्तमित्युक्तम् । इदानीं किमयं जीवः परस्मादत्यन्तभिन्नः, उत परमेव ब्रह्म भ्रान्तम्, उत ब्रह्मैवोपाध्यवच्छिन्नम्, अथ ब्रह्मांश इति संशय्यते । श्रुतिविप्रतिपत्तेः संशयः' इति । अत्र किं ब्रह्मांश इति किं विशेष्यैकदेशरूपोंऽशः, किं वा विशिष्टैकदेशरूपो विशेषणांश इति विकल्पो भाष्याभिप्रायस्थः । स च वक्ष्यते । इत्थं चेह सङ्गतिरुच्यते - यदि जीवस्य कर्तृत्वं परमात्माधीनं, तदा राजभृत्यादिन्यायेन तस्य परमात्मांशत्वकथनमप्यौपचारिकमेव स्यादिति शङ्कया पूर्वपक्षोत्थानमिति । तदर्थविचारस्तु - जीवः किं परमात्मनोऽत्यन्तभिन्नः, उताज्ञः परमात्मैव, उतोपाधिभेदभिन्नः, उत स्वतो भिन्नाभिन्नः, उत परमात्मनो विशेषणतयांश इति । तदर्थं कस्मिन्पक्षे भिन्नत्वाभिन्नत्वादिविषयसर्वश्रुतिमुख्यत्वमुपपद्यते, कस्मिन्नेति । अधिकरणोत्थानं पूर्वपक्षसिद्धान्तयोर्विशेषहेत्वभावादाक्षिप्यार्धाङ्गीकारेण समादधाति - जीवादिति । जीवादत्यन्तभिन्नः परमात्मेति बहुधा भेदव्यपदेशप्रतिपादकैस्सूत्रैरुपापीपदत् सूत्रकारः । अभेदप्रतिपादकानां च वाक्यानां भेदप्रतिपादकैर्वाक्यैर्विरोधोऽपि घटकश्रुत्या परिहृत एव । नचात्र पूर्वपक्षे सिद्धान्ते वा कश्चिद्विशेषहेतुरुपादीयते । तेन नेदमधिकरणमारभ्यमिति कश्चिदचूचुदत् । अत्र भेदाभेदश्रुतीनां घटकश्रुत्या शात्रवं व्यपोढमिति शरीरात्मभावश्रुतयो विवक्ष्यन्ते । उक्ताक्षेपे पूर्वपक्षे समाधौ सिद्धान्ते च न समधिको हेतुरत्रास्ति विशेषहेतुरत्र नास्तीत्यर्थः । इमं पूर्वपक्षमर्धाङ्गीकारेण निराकरोति - सत्यमिति । तदेव प्रकटयति - पादेति । क्वचित् 'पादोऽस्य विश्वा भूतानि' इति विश्वं पादशब्देनोच्यते । क्वचित् — 'ममैवांशो जीवलोके जीवभूतस्सनातनः' इत्यंशशब्देन जीव उच्यते । क्वचित् 'विष्णुशक्तिः परा प्रोक्ता' इत्यादिना शक्तिशब्देन भगवद्विशेषणभूतं विश्वमुच्यते । एवं तनुरूपशरीरादिशब्दैरपि तत्रतत्र मुह्यतां बहूनां कुमतीनामभिमतार्थक्षेपणाय पौनःपुन्येन चिन्तनमपि साफल्यमेवाधिकृतेरिति न विरोधः ॥२४४॥अत्र पूर्वपक्षी मन्यते - रामकृष्णादिषु वासुदेवांशत्वं वक्तुं शक्यत एव, अब्धौ तरङ्गाणामिव वासुदेवविग्रहादेवावतारविशेषाणां प्रादुर्भावात् । जीवे तु ब्रह्मांशभावोक्तिर्निरवयवमेव ब्रह्म वक्तुर्भवतो न घटेत । अतश्चित्समष्टिर्ब्रह्म । प्रतिपुरुषमपि ब्रह्मांशत्वं वक्तव्यमिति । तदिदमाह - अंशत्वमित्यादिना अंशता चेत्यन्तेन । तदिदं प्रतिक्षिपति - अयुक्तमिति । अयुक्तत्वमेव विवृणोति विश्वस्रष्टुरिति । अत्र विश्वस्रष्टा कश्चिदेको 'बहु स्याम्' इति स्वस्य बहुभवनं सङ्कल्पयति । स चैक एव । नहि जीवसमष्टावेको बहुभवनसङ्कल्पयिता विद्यते । समष्टिर्नाम सङ्घातविशेष एव । स तु बहुभवनसङ्कल्पाश्रयो न भवति । सङ्घातरूपसमष्ट्याश्रयाश्च पुरुषा बहव एव । न तेष्वेकत्वमस्ति । तेनैकस्य पुरुषस्य ‘बहु स्याम्' इति सङ्कल्पस्तत्पक्षे न सङ्घटत एव ॥२४५॥पूर्वं जीवसमष्टिर्ब्रह्मेतिपक्षं प्रतिक्षिप्याधुना पुनः प्राक्सम्प्रोक्तमेवोपाधिब्रह्मवादं प्रतिक्षिपति - व्योमेति । यथैकमेवाकाशं घटादिभिरुपाधिभेदैः पृथक् स्यात्, एवं ब्रह्मापि देहोपाध्यवच्छेदाद्बह्वंशं स्यात् । तथा सति उपाधिव्यपाये देहविगमे भवभृदयं जीवोऽयं ब्रह्मतामियात्प्राप्नुयात् । यथा घटादिविगमे घटाकाशादिकं महाकाशतां प्राप्नुयादिति । एतत्प्रतिक्षिपति - अयुक्तमिति । तत्र हेतुमाह - स्वानर्थेति । अयमर्थः - युष्मत्पक्षे ब्रह्म जीवस्य स्वतादात्म्यं जानाति? न वा? जानाति चेत् स्वस्वरूपस्यानर्थरूपसंसारं न कुर्यादेवेति न जगदारम्भसिद्धिस्स्यादिति बाधकमाह । तर्हि न जानातीति ब्रूम इत्याशङ्क्याह - प्रतिनियतेति । योगिनां सर्वज्ञानां नानाशरीरप्रयुक्तसुखदुःखादिप्रत्यभिज्ञानं दृष्टमेव । एवमीश्वरस्यापि पुण्यपापारब्धनानाशरीरप्रयुक्तस्वात्मनिष्ठसुखदुःखप्रत्यभिज्ञावश्यम्भावादीश्वरस्य न सा घटेतेति पूर्वोक्तं तदवस्थमेव । एतस्य पक्षस्य प्रतिक्षेपकं हेत्वन्तरद्वयमनुक्रमादाह - छिन्नेत्यादिना । अयमर्थः - उपाधिसंसृष्टं ब्रह्म जीव इति भवद्भिरुच्यते । किमुपाधिसंसृष्टं ब्रह्म सर्वत्रापि जीवभावेन सुखदुःखादिकमनुभवति? किं वा उपाधिना छिन्नं ब्रह्म च्छिन्नांशेन संसरति? अथवा पुनरच्छिन्नमेव ब्रह्म यत्रयत्रोपाधिसंसर्गस्तत्रतत्र संसारदुःखमनुभवति? अथवा उपाधिरेव जीवः? किंवान्य एव कश्चिदुपाधिसंसृष्टो जीवतामश्नुत इति । सर्वे पक्षा न सङ्घटन्ते । प्रथमपक्षे तावत्सर्वदा सर्वेष्वपि प्रदेशेषु ब्रह्मण उपहितत्वं स्यादित्यत्यन्तदौस्थ्यमेव । द्वितीयपक्षे पुनरच्छेद्यस्य ब्रह्मणश्छेद्यत्ववादो जिह्वाच्छेदनमेव तनोति । तृतीयेऽपि पक्षे सर्वस्य ब्रह्मप्रदेशस्य कालभेदेनोपाधिसम्बन्धादुपहितत्वमुपाधिवियोगाद्वियुक्तत्वमिति प्रतिक्षणं बन्धमोक्षप्रसङ्गः । उपाधेरेव संसारित्वे चार्वाकपक्षः परिगृहीतस्स्यात् । उपाधिसंसृष्टोऽन्य इति पञ्चमपक्षोऽपि पञ्चत्वमेव गच्छति ब्रह्मव्यतिरिक्तस्य पुरुषस्य कस्यचिदस्वीकारादिति । साम्यशब्दाच्च मुक्ताविति - मुक्तौ । 'निरञ्जनः परमं साम्यमुपैति' इति साम्यवचनात् स्वरूपैक्यवादो न युज्यत इत्यर्थः ॥२४६॥एवं भास्करपक्षं निराकृत्य मृषावादिपक्षं प्रतिक्षिपति - मायेति । अविद्याख्यसागरे मिथ्याभूतासु वीचिस्थानीयासु बुद्धिषु चन्द्रस्थानीयं ब्रह्म प्रतिफलति तस्य च्छायांशा जीवाः प्रतिबिम्बस्थानीया जीवा इत्यर्थः । एवं केचिदिह मृषावादिपक्षनिष्ठा वदन्ति । एतत्प्रतिक्षिपति - एतदालोचनीयमिति । तदेव तदङ्गीकृतं विकल्पासहत्वेन प्रकटयति - न ब्रह्मेत्यादिनोत्तरार्धेन । चन्द्रप्रतिबिम्बानां द्रष्टृभिरेव दर्शनं दृश्यते । कः पुनरिह द्रष्टा? किं ब्रह्मैव, किं वा ब्रह्मजीवव्यतिरिक्तमचिद्द्रव्यमेव किञ्चित्, अथवा जीव एव, यद्वा त्रितयव्यतिरिक्तः कश्चिदन्य इति विकल्पाः । नाद्यः; ब्रह्मणो द्रष्टृत्वाभावादित्याह - न ब्रह्म द्रष्टृ तेषामिति । तेषां पक्षे ब्रह्मणो द्रष्टृत्वं नास्तीत्यर्थः । द्वितीयोऽपि पक्षो न कक्षीकार्य इत्याह - अचिदपि हि तथेति । तस्यापि द्रष्टृत्वं नास्तीत्यर्थः । तर्हि जीव एव जीवादिकं कल्पयतीति तृतीयः पक्षः परिशिष्यते । सोऽपि नेत्याह - स्वेनेति । तत्र हेतुमाह - कॢप्तेः प्रागिति । जीवकॢप्तेः पूर्वं जीव एव नास्ति, स कथं जीवं कल्पयेदित्यर्थः । तर्हि चतुर्थः पक्षः परिगृह्यतामित्याशङ्क्य तस्य पक्षस्य युष्मत्सिद्धान्तबहिर्भावादाशङ्कनीयत्वमेव नास्तीत्याह - त्रितयेति । नाविद्याजीवब्रह्मभ्योऽन्यं कञ्चित्प्रपञ्चकल्पकत्वेन कल्पयन्ति मृषावादिन इति ॥२४७॥अथ यादवप्रकाशपक्षमनूद्य प्रतिक्षिपति - सन्मात्रमिति । सन्मात्रं ब्रह्म चिदचिदीश्वरतत्त्वत्रयेषु सदित्यनुगतमेव वर्तते । इह सन्मात्रब्रह्मणि जीवेश्वराचिद्भेदात् त्रयोंऽशा नित्यसिद्धा इति कतिचन यादवप्रकाशमतानुसारिणः प्राहुः । तन्मतं प्रतिक्षिपति - इदश्च नोदञ्चनीयमिति । इदं न ग्राह्यमित्यर्थः । अग्राह्यत्वे हेतुमाह - सत्तेति । व्यक्तिषु जातिरिव चिदचिदीश्वरतत्त्वत्रये सत्तासामान्यमनुवर्तते । न पुनस्सदित्येकं द्रव्यं त्रिष्वनुवर्तत इत्यर्थः । वेदान्तेषु सत्तातिरिक्तस्य विश्वशासितुः पुरुषस्य ब्रह्मत्वमुच्यत इत्याह - तदधिकवपुष इति । तेन चेतनाचेतनयोरन्तर्यामितया विश्वनियामकं ब्रह्मतत्त्वमनुवर्तत इति वेदान्तसिद्धान्तसम्मतमित्यर्थः । तर्हि ‘भोक्ता भोग्यं प्रेरितारम्' इति ब्रह्मत्रैविध्यकथनं कथमित्याशङ्क्य परिहरति - ब्रह्मत्रैविध्येति । नात्र तुल्यतया तत्त्वत्रयं ब्रह्मत्रैविध्यमित्युच्यते, अपितु चेतनाचेतनविशिष्टब्रह्मणि विशेषणविशेष्यांशभेदेन त्रैविध्यमुच्यत इति न कोऽपि विरोधः । अन्याशयत्वे हेतुमाह - निरवयवतया निश्चित इति । नहि निरवयवे सर्वव्याप्ते ब्रह्मणि स्वरूपभेदकथनं प्रमाणपदवीमुपढौकते ॥२४८॥कश्चिद्वेदान्तासन्नवादी प्राह - मेरोरंशः किरीटप्रभृतिरितिवद्ब्रह्मांशो जीव इति ज्ञानानन्दत्वेन ब्रह्मसाम्यात् स्वयमल्पत्वाच्चाभिधीयत इति । एतत्पक्षमनूद्य प्रतिक्षिपति मेरोरंश इत्यादिना । अस्मिन्नागमासन्नपक्षे दोषोऽस्तीत्याह - अंशोक्तिरिति । नहि मेरोरंशः किरीट इत्यत्र किरीटस्य मेरुस्वरूपांशत्वमस्ति । तेनांशोक्तिरमुख्या स्यात् । मुख्यामुख्यविभागदर्शनार्थमंशशब्दार्थमेव व्युत्पादयति - स हीति । अंशो हि निपुणधियामेकवस्त्वेकदेशः । किरीटस्तु मेरोर्न स्वरूपैकदेशः तत्सजातीयद्रव्यान्तरत्वात् । तद्वज्जीवोऽपि न ब्रह्मस्वरूपैकदेश इत्यर्थः । कथं तर्हि जीवो ब्रह्मांश इति परिचोदनापरिहारेणांशत्वमेव निर्धारयति - तस्मादिति । तस्मादेवमुपपादनात् । चेतनाचेतनविशिष्टे ब्रह्मणि जीवस्तदपृथक्सिद्धविशेषणत्वेन ब्रह्मांश इत्युच्यत इति वेदान्तनिर्णयः ॥२४९॥अत्र पौनरुक्त्यमाशङ्क्य प्रतिक्षेप्यवादिभेदात्तन्नेति परिहरति - उक्तमित्यादिना । पूर्वमेव बाह्यवादिप्रतिक्षेपसमये नित्योपलब्ध्यनुपलब्धिप्रसङ्गादिकं तर्कजातमुक्तम् । अधुना जीवस्य ब्रह्मस्वरूपांशत्वे भोगसङ्करप्रसङ्गादिकमुपक्षिप्य प्रतिक्षिप्यते । तत्पौनरुक्त्यं किं न स्यादित्याशङ्कां परिहरति मैवमिति । अत्रोभयत्र प्रकारभेदेन परिहारं प्रकटयति - पूर्वमिति । पूर्वं हि बाह्यनिराकरणप्रसङ्गेन सर्वमुक्तम् । अधुना पुनर्ब्रह्मवादव्याजेनोत्सिक्तान्कुदृष्टीन् प्रशमयतीति विभागः । अयं परिहारो यत्रयत्र पौनरुक्त्यप्रसङ्गस्तत्र तत्र सर्वत्रापि कर्तव्य इत्याह - परिहृतिरिति ॥२५०॥अत्र सर्वाद्यपाद एव मीमांसारम्भे जीवस्वरूपस्य प्रसाधितत्वात् किमर्थमधुना जीवस्वरूपशोधनं क्रियत इत्याशङ्क्य पूर्वोत्तरसङ्गतिविशेषाभिधानेन परिहरति - मिथ्येति । अयमत्र शब्दान्वयः अविद्याकर्मवासनारुचिप्रकृतिसम्बन्धात्मके चक्रे मरुति नक्षत्रगणवत् घूर्णमानस्य जीवस्य प्रत्यक्तत्त्वावबोधात् आत्मतत्त्वावबोधात् संसारपरिहरणे सर्वसिद्धान्तसम्मते सत्यपि पुनरत्र सूत्रकारस्तृतीयाध्याये शुद्धात्मज्ञानगर्भां परभजनभिदां परमात्मशरीरभूतस्वात्मोपासनरूपतया वा स्वात्मशरीरकपरमात्मोपासनरूपतया वा देहातिरिक्तविशुद्धात्मज्ञानगर्भां परमात्मभक्तिभिदां तदङ्गभेदांश्च कर्मविशेषांश्च वक्ष्यन् । मीमांसारम्भसिध्यद्वपुषमपि जीवं पुनश्शोधयामासेति न पौनरुक्त्यदोषप्रसङ्गः । तत्र हि देशान्तरकालान्तरादिभाविफलानुभवयोग्यं स्थायिजीवस्वरूपमात्रं प्रसाधितम् । इह पुनर्ज्ञातृत्वकर्तृत्वभोक्तृत्वपरमात्माधीनत्वादियुक्तो जीवो विशोध्यत इति विशेषः ॥२५१॥उक्ताधिकरणसप्तकार्थान् विभज्य दर्शयति — कॢप्तिरित्यादिना । परवादिभिर्नित्यत्वेनोक्ते व्योमादिकेऽपि कॢप्तिः सृष्टिः प्रथमाधिकरणे प्रतिपाद्यते । द्वितीयाधिकरणे तु पूर्वपूर्वतत्त्वविशिष्टात्परमात्मनः साक्षादेवोत्पत्तिरुच्यते - क्रमभुवीति । 'आकाशाद्वायुः' इत्यादिना क्रमेणोक्तेऽपीत्यर्थः । कॢप्तिः प्रतिपाद्यत इत्यनुषज्यते । तृतीये पुनरधिकरणे जीवस्य प्रजननविलयौ देहोपाधिप्रयुक्तौ व्यक्तौ । चतुर्थाधिकरणे पुनरस्य जीवस्य ज्ञानघनत्वसहितं ज्ञातृत्वमुक्तम् । पञ्चमादिष्वधिकरणेषु कर्तृत्वादित्रयमुच्यते । गुणतनुनयत इति - यथा गुणगुणिनावपृथक्सिद्धौ, यथा च देहदेहिनौ, तथा जीवाः परमपुरुषस्यापृथक्सिद्धविशेषणत्वादंशा इत्यर्थः । आम्नायेति - वेदवाक्यानामन्योन्यविरोधपरिहरणपरे वियत्पादे सप्तार्थाः प्रत्यधिकरणं विभज्य प्रतिपाद्यन्त इत्यर्थः ॥२५२॥   \nइति निखिलतार्किकचूडामणिना सर्वतन्त्रस्वतन्त्रेण श्रीमद्वरदार्यापरनाम्ना कुमारवेदान्ताचार्यण विरचिते शारीरकाधिकरणचिन्तामणौ द्वितीयस्याध्यायस्य तृतीयः पादः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.3.7 अंशाधिकरणम्\nजीवेश्वरयोः प्रवर्त्यप्रवर्तकभावे राजभृत्ययोरिव अत्यन्तभेदस्स्यादिति जीवस्य परमात्मांशत्वकथनमप्यौपचारिकं स्यादिति शंकया संगतिः। किं जीवः परस्मादत्यंतभिन्नः, उताज्ञानावस्थापन्नं परमेव ब्रह्म, यद्वा ब्रह्मैवोपाध्यवच्छिन्नं, अथवा विशिष्टस्य ब्रह्मणोविशेषणरूपोंशइति श्रुतिविप्रतिपत्तेस्संशये पूर्वपक्षः- अत्यंतभिन्नोजीवः। 'ज्ञाज्ञौद्वा'वित्यादिभेदनिर्देशात्। अज्ञंब्रह्मैववा जीवः। 'तत्वमसि, अयमात्माब्रह्मे'त्यदिश्रवणात्। ब्रह्मैव सत्वोपाध्यवच्छिन्नं वा जीवः। तत्वमस्यादिश्रवणादेव। न तु ब्रह्मणोंशोजीवइति युक्तं। अंशत्वं हि तन्त्वादिवन्नावयवत्वरूपं। निरवयवस्य ब्रह्मणोऽवयवारब्धत्वाभावात्। अतएव टङ्कच्छिन्नपाषाणशकलवदपि नांशत्वम्। ब्रह्मणः खण्डनानर्हत्वाच्चेति॥ सिद्धान्तस्तु- ब्रह्मणोंऽश एव जीवः। नानाव्यपदेशात्। अभेदव्यपदेशाच्च। स्रष्टॄत्वसृज्यत्वनियन्तृत्वनियाम्यत्व सर्वज्ञत्वकिंचिद्ज्ञत्वस्वाधीनत्वपराधीनत्वपतित्वशेषत्वादिभिर्भेदव्यपदेशो हि भूयान् दृश्यते। तथैव अभेदव्यपदेशोऽपि तत्वमस्यादिर्दृश्यते। अपि च आथर्वणिकाः ब्रह्मसूक्ते ब्रह्मणोदाशकितवादिरूपत्वमप्यधीयते। 'ब्रह्मदाशा ब्रह्मदासा ब्रह्मे मे कितवा उत। स्त्रीपुंसौ ब्रह्मणो जातौ स्त्रियो ब्रह्माऽथवा पुमा'निति। तस्माद्विशिष्टब्रह्मणो विशेषणरूपोंशो जीवइत्येव अभ्युपगन्तव्यम्। एवं सत्येव भेदाभेदश्रुतीनां बंधमोक्षव्यवस्थादीनाञ्च उपपत्तिः। सत्यमिथ्योपाध्यवच्छिन्नब्रह्मजीववादयोस्तु बन्धमोक्षव्यवस्थाद्यनुपपत्तिः, सर्वश्रुतिसामञ्जस्यानुपपत्तिश्च अन्यत्र प्रपञ्चिता। अतो विशिष्टैकदेशरूपोंशो जीवइत्येव युक्तम्। 'पादोऽस्य विश्वाभूतानि, त्रिपादस्यामृतं दिवी'ति मंत्रवर्णात्, 'ममैवांशो जीवलोके जीवभूतस्सनातन' इति गीतावचनाच्च एवमेवावगम्यते। एवञ्च यथा प्रकाशो मण्यादीनां प्रकाशवतां विशेषणांशः, यथा वा देहिनां देवमनुष्यादिदेहः, तथैव अपृथक्सिद्धप्रकारतया शरीरतया च ईश्वरस्य जीवो विशेषण रूपोंशः। न तु सएव सइति। विशेषणभेदात् भेदश्रुतयः विशेष्टरूपैक्यादभेदश्रुतयश्चोपपद्यन्ते। यथाभूतो जीवश्शेषत्वादिलक्षणः\" नैवंभूतः परश्शेषत्वादिलक्षण इति प्रभाप्रभावन्न्यायेन शरीरशरीरिभावेन च जीवेश्वरयोर्व्यवस्थितशेषशेषिभावादयश्च उपपद्यन्ते। स्मरन्ति च पराशरादयः जीवेश्वरयोः प्रभाप्रभावन्न्यायं शरीरशरीरिभावञ्च, 'एकदेशस्थितस्याग्नेर्ज्योत्स्नाविस्तारिणी यथा। परस्य ब्रह्मणश्शक्तिस्तथेदमखिलञ्जगत्॥ यत्किञ्चित्सृज्यते येन सत्वजातेन वै द्विज। तस्य सृज्यस्य संभूतौ तत्सर्वंवै हरेस्तानु' रिति। ननु सर्वेषामीश्वरांशत्वाविशेषे कथं द्विजानां वेदाध्ययनाद्यनुज्ञा, शूद्राणां तत्परिहार इति चेत्, देहविशेषसम्बन्धादिति ब्रूमः। यथाऽग्न्युदकादीनां श्रोत्रियागारस्थितिदशायां\" कर्मार्हत्वं, तेषामेव श्मशानदेशं प्राप्तानां कर्मानर्हत्वं, एवमात्मनां विविधदेहस्थितिदशायामनुज्ञापरिहारद्वयमुपपद्यते। सर्वेषामात्मनां\" ब्रह्मांशत्वेनैकरूप्येऽपि तेषामन्योन्यभेदात् अणुत्वेन प्रतिशरीरं भिन्नत्वाच्च भोगव्यतिकरोऽपि न भविष्यति। किन्तु ब्रह्मात्मैक्यवाद एव जीवपरयोर्जीवानाञ्च सप्रसज्यते। न च अविद्याकृतोपाधिभेदात् तदप्रसङ्गः। अखण्डैकरसप्रकाशमात्रस्वरूपस्य ब्रह्मणः स्वरूपतिरोधायकोपाधिभेदोपपादकहेतूनामाभासत्वात्। न खलु दारुखण्डे निपतन् कुठारो दारुखण्डमिव ब्रह्मणि समन्वयन्नुपाधिर्ब्रह्म भिनत्ति। उपाधयो भिन्ना इति चेत्। किं ततः? भोगानाश्रयाणां\" तेषां भेदेन भोगाश्रयैक्यादापतत्साङ्कर्यं कथं परिह्रियेत। सत्यमिथ्योपाध्युपहित ब्रह्मजीववादयोरुपाधिहेतुभूतानाद्यदृष्टवशात् व्यवस्था भविष्यतीति चेत्, न। उपाधिभिरिवादृष्टैरपि अखण्डे ब्रह्मणि छेदनाद्यसंभवात्। एतेन अदृष्टहेतुसङ्कल्पानुष्ठानशरीरादिप्रतिनियमात् व्यवस्थेत्याशङ्काऽपि निरस्ता। सङ्कल्पादीनामपि सर्वात्मसननिधावत्पद्यमानानां प्रत्यात्मनियमहेत्वभावात्। ननु आत्मप्रदेशनव्यवस्थया भोगव्यवस्थाऽस्त्विति चेत् न।ब्रह्मणः प्रदेशाश्शरीरान्तर्भूताएव भोगाश्रयावाच्याः। तदन्तर्भूतप्रदेसास्तु न व्यवस्थिताः। प्रायः\" सर्वेषामपि प्रदेशानां सञ्चरत्सु सर्वेषु शरीरेष्वन्तर्भावात्। तस्मात्सर्वगतात्मपक्ष इव सत्यमित्ोपाध्युपहितात्मैक्य पक्षेऽपि न भोगव्यवस्थोपपद्यत इति आत्मनामणुत्ववत् भेदोऽप्यभ्युपगन्तव्य इति सिद्धम्॥ संग्रहकारिका॥ जीवस्यात्यन्तभेदे गतिरुपचरणं स्यादभेदश्रुतीनां\" गाढाभेदे तु भेदश्रुतिततिसहितस्सङ्करो दुर्निवारः। तस्मादंशःपरस्येत्युचितमिह सखल्वेकवस्त्वेकदेशो विंख्यातोऽयं विशिष्टे भगवतिच भवत्येकदेशः प्रकारः॥ इति अंशाधिकरणम्॥7॥ इति श्रीमद्भरद्वाजकुलधिकौस्तुभश्रीमदद्वैतविद्याचार्यश्रीविश्वजि- द्याजिश्रीरङ्गराजाध्वरिवरसूनोरप्पय्यदीक्षितस्य कृतौ चतुर्मतसारे नयमयूखमालिकाख्ये द्वितीयपरिच्छेदे द्वितीयस्याध्यायस्य तृतीयः पादः॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.3.7 अंशाधिकरणम्\n'ज्ञाज्ञौ द्वावजावीशनीशा' वित्यादिभेदश्रुत्यनुरोधादभेदवादो जात्याद्यभेदाभिप्रायेण गौणोनेतव्यः। अथवा 'तत्वमस्याद्यभेदश्रुत्यनुरोधाद्भेदव्यपदेश औपाधिकभेदपरतया नेतव्यइत्येवं पूर्वपक्षे प्राप्त उच्यते-- अंशोनानाव्यपदेशादन्यथाचापि दाशकितवादित्वमधीयत एके।।नानाव्यपदेशात् = भेदव्यपदेशात्। अन्यथाचापि = अभेदेनापि व्यपदेशात्, श्रुतिद्वयानुग्रहाय ब्रह्मणोंशोजीवइत्यवगम्यते। चिदचिद्विशिष्टं हि ब्रह्मणस्स्वरूपं। तत्र विशेषणभूतचिदंशस्यांतर्भूतत्वादभेदव्यपदेशोपपत्तिः। विशेष्यापेक्षया विशेषणस्य भिन्नत्वाद्भेदव्यपदेशस्याप्युपपत्तिः। 'ब्रह्मदाशा ब्रह्मदासाब्रह्मेमे कितवाउते'ति दाशाकितवादीनामपि ब्रह्मत्वमेके शाखिनः अधीयते। नास्याभेदव्यपदेशस्य गौणत्वं वक्तुं युज्यते। नापि सृज्यत्वसंहार्यत्वादिलक्षणभेदव्यपदेशस्य मानांतरासिद्धार्थाभिधायिनोऽनुवादित्वं गौणत्वं वा वक्तुं\" युज्यते। अतोव्यपदेशद्वयमुख्यत्वायनीलगोत्वाद्यपृथक्सिद्धविशेषणभूतरूपजात्यादिविशिष्टद्रव्यस्य यथा रूपजात्यादिविशेषणमंशः एवमपृथक्सिद्धविशेषणभूतशक्तिस्थानीयो जीवोंऽश इत्यर्थः।।।।मंत्रवर्णात्।। 'पादोऽस्य विश्वाभूतानी'ति मंत्रवर्णेन सर्वजीवानां भूतशब्दितानां पादशब्दितांशत्वप्रतिपादनाच्च जीवो ब्रह्मविशेषणांशः।।।अपि स्मर्यते।। 'ममैवांशो जीवलोक' इति गीतावचनाच्च अंशत्वं। ननु जीवस्यांशत्वे जीवस्य ब्रह्मैकदेशत्वावश्यंभावेन तद्गता दोषाः ब्रह्मणि स्युः। नेत्युच्यते।।।।प्रकाशादिवत्तु नैवं परः।। तुशब्दश्चोद्यं व्यावर्तयति। परः परमात्मा। एवं नजीववन्नदुष्टः। प्रकाशादिवत्। यथा प्रकाशगोत्वादिविशिष्टप्रभावद्गवादिद्रव्यस्य प्रभा गोत्वादिकमंशः, तादृशोऽयमंशः। नतु घटाकाशादिवत् तदेकदेशरूपः। अतो न जीवदोषेण परस्य दुष्टता।।।स्मरंति च।। स्मरंति च पराशरादयः। 'एकदेशस्थितस्याग्नेर्ज्योत्स्नाविस्तारिणी यथा। परस्य ब्रह्मणशक्तिस्तथेदमखिलं जग'दिति प्रकाशाद्यंशसाम्यं।ननु सर्वेषां जीवानां ब्रह्मांशत्वे समाने केषां चिद्वेदाध्ययनाद्यनुज्ञाकेषांचित्परिहार इति व्यवस्था कथं संगच्छतां। तत्राह-- ।।अनुज्ञापरिहारौ देहसंबंधाज्ज्योतिरादिवत्।। यथाऽग्न्यादेरेकरूपस्यैव श्रोत्रियचंडालागारादिसंबंधवशेन हेयत्वोपादेयत्वे, एवं ब्रह्मांशत्वाविशेषेऽपि जीवानां त्रैवर्णिकात्रैवर्णिकशरीरसंयोगाद्वेदाध्ययनाद्यनुज्ञापरिहारावुपपद्येते।।।असंततेश्चाव्यतिकरः।। प्रतिशरीरं भिन्नानां जीवानामणुत्वेन सर्वत्रासंततत्वात् न भोगव्यतिकरदोषोऽपि भवति।ननु जीवब्रह्मभेदपक्षेऽपि अविद्याकृतोपाधिभेदाद्भोगसंकरत्स्यते। तत्राह- ।।आभास एव च।। अखंडैकरसप्रकाशमात्रस्वरूपस्य ब्रह्मण अविद्याकृतस्वरूपतिरोधानतत्पूर्वकोपाधिभेदपरिकल्पन हेतुराभास एव। प्रकाशस्वरूपस्य तिरोधानं हि प्रकाशनाश एवेति पर्यवस्येत्।ननु पारमार्थिकोपाध्युपहितब्रह्मजीववादे उपाधिभेदहेतुभूतानाद्यदृष्टवशाद्भोगव्यवस्था भविष्यति। तत्राह- ।।अदृष्टानियमात्।। ब्रह्मस्वरूपस्य छेदनभेदनाद्यसंभवेन सर्वेषामप्यदृष्टानामनियतत्वान्न भोगव्यवस्था सिध्येत्।ननु अदृष्टहेतुभूताभिसंध्यादिव्यवस्थया अदृष्टव्यवस्था तद्वारा भोगव्यवस्था च भविष्यतीत्यत्राह- ।।अभिसंध्यादिष्वपि चैवं।। अभिसंध्यादीनामपि छेदनाद्यनर्हब्रह्मस्वरूपमात्रसंबंधित्वादव्यवस्था तदवस्थैव।।।प्रदेशभेदादिति चेन्नांतर्भावात्।। ननु ब्रह्मस्वरूपस्यैकत्वेऽप्युपाधिसंबंधिप्रदेशभेदादुपपद्यते भोगव्यवस्थेति चेन्न। उपाधीनां\" तत्र तत्र गमनात्सर्वप्रदेशानां सर्वोपाध्यंतर्भावेन भोगव्यतिरेकस्तदवस्थ एव प्रदेशभेदेनोपाधिसंबंधेऽपिसर्वस्य ब्रह्मप्रदेशत्वात् सर्वसंबंधिदुःखं ब्रह्मण एव स्यादिति ब्रह्मभावो महाननर्थआपद्येतेति। अतो जीवो ब्रह्मणो विशेषणांश इति स्थितं।। ।।इति अंशाधिकरणम्।। इति चतुष्षष्टिप्रबंधनिर्माणसंसूचितसर्वतंत्रताबिरुदांचितैः श्रीमद्रंग रामानुजमुनिभिरनुगृहीतायां श्रीशारीरकब्रह्मसूत्रव्याख्यायां\" श्रीशारीरकशास्त्रार्थदीपिकायां द्वितीयाध्यायस्य तृतीयः पादः।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.3.7 अंशाधिकरणम्\nतत्र शरीरवाचिशब्दस्येति - श्रुतिविप्रतिपत्त्या शरीरित्वमेवाक्षिप्य समाधीयत इति भावः । भाष्येन प्रतितिष्ठतीति, अनन्यत्वाधिकत्वयोः परस्परविरुद्धयोरविरोधस्य अंशांशिभावेनैव समाधेयत्वादिति भावः, अपृक्सिद्धप्रकारत्वमेव ह्यंशत्वं; तत्र पृथक्सिद्धत्वेन नन्यत्वसमर्थनं, प्रकारत्वेन भेदसमर्थनम्, अपृथक्सिद्धत्वप्रकारत्वाभ्याम् मिलिताभ्याम् उभयव्यपदेशमुख्यत्वसमर्थनमित्यर्थः । प्रभाप्रभावतोरिवापृथक्सिद्धांशांशित्वनिर्णयेनेति - यद्यपि तदनन्यत्वमिति सूत्रे समर्थनीयमनन्यत्वं कारणावस्थस्य कार्याव स्थस्य चाभेदं, न तु जगद्व्रह्मणोरंशांशित्वरूपं; तथापि सूक्ष्मचिदचिच्छररिकेण स्थूलचिदचिच्छरीरकस्यानन्यत्व स्य समर्थनीयतया अंशत्वरूपशरीरत्वं जगतः समर्थनीयम्, तत्र च चिदंशस्यांशत्वमिह साध्यते, अचिदंशस्यांशत्वन्तु अहिकुण्डलाधिकरणे साध्यते इति दृष्टव्यम् । भाष्ये \"ब्रह्मदाशा ब्रह्मदासा ब्रह्मेमे कितवा' इति, दासाः- धीवराः, कितवाः- द्यूतकृतः । उत्कृष्टैः सामानाधिकरण्य इति - श्रुताध्ययनसम्पन्नः साक्षाद्विष्णुरित्युक्त्ते स्तुतिपरत्वनुपपद्यते, निकृष्टसामानाधिकरण्यं तु न ब्रह्मणः स्तुतये भवति, विरुद्धत्वात्, नापि दासादीनां स्तुतये, तेषां स्तुत्यनर्हत्वात्, नापि ब्रह्मणो निन्दायै ब्रह्मणो निन्द्यत्वाभावात्, नापि दासादीनां निन्दायै वा असम्भवात्, तस्माद्व्रह्मणः दासादिसामानाधिकरण्यमभेदस्य तात्त्विकत्वमेव द्योतयतीत्यर्थः । भाष्ये- कुर्वाणेन भ्रमितव्यमिति, कुर्वाणत्वेन भ्रमितव्यम् कुर्वाणमिव ब्रह्म भ्राम्यति, नोपदिश्यत इति पर्य्यवसितोर्थः । शङ्कते - जीवब्रह्मणोरिति ॥42॥भाष्ये- मन्त्रे सूत्रेऽप्यंश सति एकवचनमिति, मन्त्रे सूत्रेऽपि पार्दोश इत्येकवचनमित्यर्थः । पराक्त्वेन च भेदो गृह्यत इति - इदमुपलक्षणं परात्मसु भेदग्रहसिध्द्यर्थम् \"शक्त्तयः सर्वभावानामचिन्त्यज्ञानगोचराः' इत्युक्त्ततीत्या शक्त्यादिलक्षणः परस्परभेदः प्रत्यक्पराक्त्वातिरिक्त्तोऽप्यस्तीति द्रष्टव्यम् ॥43॥is not available.भाष्ये- एकवस्त्वेकदेशत्वं ह्यंशत्वमिति, यद्येवं विशेष्यस्यापि परमात्मनोंऽशत्वप्रसङ्गः, विशिष्टवस्त्वेकदेशत्वाविशेषात्, ततश्च जीवपरयोरविशेषत्वप्रसङ्गः, किञ्च ममैवांशो जीवलोके जीवभूतः' इति विशेष्यभूतपरमात्मानं प्रत्येकदेशत्वं जीवस्य प्रतीयते, न तु विशिष्टं प्रति, ममेत्यस्य विशिष्टपरत्वे प्रमाणाभावात्, इश्वरांशत्वं हि स्वरसतः प्रतीयत इति वक्ष्यमाणत्वाच्च, विशिष्टे विशेषणमंश इति लोकप्रतिसिद्धतयाऽयमेवांश इत्युपदेशवैयथ्यात्, तदर्थं समानाधिकरणत्वस्यापि व्यर्थत्वात्; किञ्च \"जीवभूतः सनातनः' इति विशिष्टजीवेंऽशत्वकीर्त्तनं व्यर्थम् । ईदृशांशत्वस्य चिदचित्साधारण्यात्, अत एवोचितः पार्थक्येनांशत्वसमर्थनपरमहिकुण्डलाधिकरणमपि व्यर्थमिति चेत्- न, अंशत्वस्य नियाम्यशेषत्वलक्षणशरीररूपत्वस्य इहाधिकरणे समर्थनीयत्वात्, वक्ष्यति च विशेष्यस्य प्रधानतयांशित्वोपपत्तिरिति - तेनाऽस्य गतार्थता, भिन्नत्वाभिन्नत्वांशत्वप्रतिपादकश्रुतिविरोधसमाधानप्रकारत्वादस्याधिकरणस्य, अतो मुख्भेदान्न गतार्थता, अत एव \"अवस्थितेरिति काशकृत्स्न' इत्यनेनापि न गतार्थता, एकवस्त्वेकदेशत्वं ह्यंशत्वमित्यस्याष्यत्रैव तात्पर्य्यम्, यद्यपि अपृथक्सिद्धत्वलक्षणमठशत्वं समर्थ्यते, तर्हि अपृथक्सिद्धविशेषणभूतचिदचिद्गतदोषाणां ब्रह्मणि परस्परं चाप्रसक्त्तेः तत्परिहारार्थानां \"प्रकाशादिवत्तु नैवं परः' \"अनुज्ञापरिहारौ देहसम्बन्धाज्ज्योतिरादिवत्' इत्यादीनामानर्थक्यमिति चेन्न, अंशपदश्रवणमात्रात् विशेष्यैकदेशत्वरूपांशत्वमिह विवक्षितमिति भ्रान्त्या प्रवृत्तां शङ्कामभिमतांशत्वप्रदर्शनेन निराकरोतीत्युक्त्तौ दोषाभावात् । भानुर्मानुमानिति अत्र केचित् यथा घटाश्रये घटे प्रयुक्त्तौ घटघटवच्छब्दौ न तुल्यार्थौ, एवं प्रभारूपभानुमन्तराश्रये भानौ प्रयुज्यमानौ अहिकुण्डलाधिकरणेऽचितोंशत्वसमर्थनेऽपि न भानुभानुमच्छब्दौ न तुल्यार्थौ, यदि च भानुशब्दः प्रभावचन एव सन् पर्यवसानवृत्त्या जातिगुणादिशब्दवत्प्रभावद्वचनस्स्यात्, तर्हि मत्वर्थप्रत्ययनिरपेक्षसामानाधिकरण्यं स्यात्, तस्माज्जात्यादिवाचकाः शब्दा उदाहार्या इति वदन्ति ।is not available.is not available.is not available.is not available.is not available.is not available.परे त्वित्यादि - जीवेश्वरसम्बन्धनिरूपणमिति । किं स्वामिभृत्यवत् सम्बन्धः? उताग्निविस्फुलङ्गादिवत् इति निरूपणमित्यर्थः । स्वात्मानं प्रत्यंशत्वानुपपत्तेरिति - विशिष्टस्य विशिष्टं प्रत्यंशत्वानुपपत्तेरित्यर्थः । वस्तुनिस्वतोंऽशभेदाभावेनेति - आकाशस्य तु स्वतः स्वांशत्वादुपहितानुपहितभेद उपपद्यत इति भावः । अयुक्त्तावस्थायामिति - योगराहित्यदशायामित्यर्थः । अनन्वयस्य वक्त्तुमशक्यत्वाच्चेति - नियोज्यत्वानन्वयस्य वक्त्तुमशक्यत्वाच्चेत्यर्थः । परिच्छन्नत्वे सति अनुपलभ्यमानत्वमणुत्वमिति - नत्वणुपरिमाणत्वमिति भावः । अन्तःकरणोपाधिकत्वानुपपत्तेरिति - इदमुपलक्षणम् \"प्रदीपवदावेशस्तथाहि दर्शयति, इत्यधिकरणे कायव्यूहस्थलेऽन्तःकरणभेदमभ्युपगम्यान्तःकरणभेदेऽपि प्रतिसन्धानस्याभ्युपेतत्वादिति द्रष्टव्यम् । गोमहिषहेमाद्यंशित्वाभावादिति ननु भूतलस्याधारत्वादिलक्षणप्राधान्ये विवक्षितेऽपि भूतलस्य गोमहिषादिकमंश इति व्यवहारो न दृश्यते, देवदत्तादेः दण्डकुण्डलादेश्च विशेष्यविशेषणभावलक्षणप्राधान्यविवक्षायामपि देवदत्तस्य दण्डकुण्डलादिकमंश इति व्यवहारो न दृश्यते, द्रव्यस्वामिन्यंशित्वव्यवहारास्तु समुदायापेक्षया विभुत्वद्रव्यस्यांशेनैतत्स्वामित्वात् देवदात्तादेः, न तु स्वामित्वादिलक्षणप्रामाण्यप्राधान्यमात्रात्, तथा सति क्रयदानादिलब्धगोमहिष्यादिस्वामिनि अंशित्वव्यहारप्रसङ्गादिति चेन्न, अत्रांशशब्दस्य शरीरमथर् इति प्रागेवोक्त्तत्वाददोषात्, केचित्तु पटारम्भकतन्तुषु घटावच्छिन्नाकाशे यङ्कच्छिन्नपाषाणशकलादौ सर्वत्रांशशब्दव्यवहारेऽनुगतं प्रवृत्तिनिमितं तदेकदेशत्वमेव, अतः चिदचिद्विशिष्टस्यैव ब्रह्मशब्दार्थतया चिदचितोः तदेकदेशतया तदंशत्वमुपपद्यते, केवलविशेष्यमीश्वरं प्रति नांशत्वम्, \"ममैवांशः' इत्यादावपि विशिष्टाभिप्रायेणैवांशत्वम्, न चैवमीश्वरस्यापि जीववदंशत्वप्रसङ्गः, अल्पेकदेशेंऽशत्वव्यवहारदर्शनेन ब्रह्मणोऽधिकत्वेनांशत्वव्यवहाराप्रसक्त्तेरिति वदन्ति ॥ ॥ इत्यंशाधिकरणम् ॥ 7 ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.3.7 अंशाधिकरणम्\nஇப்படி ஜீவனுக்கு கர்த்ருத்வம் பராதீனமாகில், அப்போது ராஜப்ருத்ய ந்யாயத்தாலே பரமாத்மாவின் அம்சம் என்பது உபசார வழக்காகலாம் என்ற சங்கையை இவ்வதிகரணத்தில் பரிஹரிக்கிறார். ஜீவன் பரமாத்மாவை விட மிக வேறுபட்டவனா அல்லது அஜ்ஞனான பரமாத்மாவா? அல்லது உபாதி ஸம்பந்தம் பெற்ற பரமாத்மாவா அல்லது பரமாத்மாவின் அம்சமானவனா ? என்று நால்வகைச் சம்சயங்கள். \n1. மிகவும் வேறுபட்டவன் என்பது வைசேஷிகன் மதம். \"ப்ருதகாத் மானம் ப்ரேரிதாரஞ்சமத்வா' என்ற ச்ருதிவாக்யம் அவர்களுக்குத் துணை நிற்கிறது. இப்படி பேதபக்ஷத்தில் அரசனே உலகம் முழுவதும் என்பது போல அபேத ச்ருதிகளை உபசாரச் சொற்களாகக் கொள்ளவேண்டும். \n2. அஜ்ஞனான ப்ரஹ்மமே ஜீவனாகிறது என்பது சங்கரர் பக்ஷம். தத்த்வமஸி, அயமாத்மா ப்ரஹ்ம - முதலிய அபேதச்ருதிகள் இதற்கு ப்ரமாணங்கள். இப்பக்ஷத்தில் பேதச்ருதிக்கு அஜ்ஞான க்ருதமான பேதம் விஷயம். \n3. உபாதியுடன் ஸம்பந்தமுள்ள ப்ரஹ்மமே ஜீவபாவத்தையடை கிறது என்பது யாதவபாஸ்கரபக்ஷம். இதற்கு அபேதச்ருதி முக்யத்வமே காரணம். இம்மூன்று பக்ஷங்களையும் நிரஸிக்கிறார். \nஅம்சோ நாநாவ்யபதேசாத்... ஏகே.\nஜீவன், அம்ச:- பரமாத்மாவின் சரீரமாயிருந்து கொண்டே விசேஷண மாயிருப்பதால் அம்சம் (பகுதி) ஆகிறான். நாநாவ்யபதேசாத் அன்யதா சாபிவ்யபதேசாத் - ப்ருதகாத்மானம் முதலிய ச்ருதியால் பேதம் கூறப் படுவதாலும் - தத்த்வமஸி என்பது முதலிய வேறுபட்ட வ்யபதேசத்தாலும், இவ்வாறு அபேத ச்ருதி பேத ச்ருதிகட்கு முக்கியமாக அர்த்தம் ஸித்திக்க - சித் அசித் விசிஷ்டமான ப்ரஹ்மம் என்ற ஒரே வஸ்துவில் பரமாத்மாவில் விசேஷணமான ஜீவன் அம்ச பூதன் என்று கொள்ள- வேண்டும். பேதச்ருதிகள் விசேஷணமான ஜீவனுக்கும் விசேஷ்யமான ப்ரஹ்மத்திற்கும், ஸ்வரூபத்திலும் ஸ்வபாவத்திலும் பேதத்தைக் காட்டு கின்றன. தத்த்வமஸி அயமாத்மா ப்ரஹ்ம முதலிய அபேதச்ருதிகள், ஜீவசரீரகனான பரமாத்மா ஒருவன் என்று சொல்லுகின்றன. இந்த இரு ச்ருதிகளும் முக்கியார்த்தங்கள். அஜ்ஞமான ப்ரஹ்மமே ஜீவன் என்கிற வாதத்திலும் - உபாதி கூடிய ப்ரஹ்மம் ஜீவன் என்ற வாதத்திலும் பரமாத் மாவுக்கு ஸர்வஜ்ஞத்வம், நிர்த்தோஷத்வம் முதலியவற்றைக் கூறும் ச்ருதிகள் விரோதிக்கும் : தாச கிதவாதித்வம் அதீயதே ஏகே- சில ச்ருதிகள் ப்ரஹ்ம தாசா: ப்ரஹ்ம தாஸா: ப்ரஹ்மேமே கிதவாஉத முதலிய வாக்யங்களால் - ப்ரஹ்மம் ஸர்வ ஜீவாந்தர்யாமியாயிருக்கையால் வேடர்கள். கிதவர்கள், தாஸர்கள், இன்னமும் ஸர்வ ஜீவ ஸமூஹமும் ப்ரஹ்மாத்மம்.(1)\nப்ரஹ்மம் அச்சேத்யமானாலும் உபாதி ஸம்யுக்த ப்ரதேசமும், உபாதி ஸம்பந்தமற்ற ப்ரதேசமும் என இரண்டுமுள்ளன. ஆகையால், போக வ்யவஸ்தை பொருந்தும். இதிசேந்த - என்பது பொருந்தாது. அந்தர்ப்பாவாத் விபுவான ப்ரஹ்மம் சலியாது. அணுக்களான உபாதிகளே சலிக்கும். அப்போது ஸர்வ ப்ரஹ்ம ப்ரதேசமும் உபாதியின் ஸ்பர்சத்திலே உள்ளடங்கி விடுவதால் கூறிய குற்றங்கள் அதே நிலையில் உள்ளன. ஆகையால் மற்றவை யாவும் அஸமஞ்ஜஸங்கள் - ஸ்ரீ பாஷ்யகாரரின் சித்தாந்தமே முழுவதும் ஸமஞ்ஜஸம்.(2)\nஇப்பாதத்திலுள்ள ஏழு அதிகரணங்களில் ஸாரம் \n1. வியததிகரணத்தில் ஆகாசத்திற்குக்  (?) க்லு ப் தியும் உத்பத்தியும்  பேசப்பட்டன. \n2. தேஜோதிகரணத்தில் க்ரமமாகத் தோன்றும் மஹதாதி கார்யங் களுக்கு முந்தைய ததவ விசிஷ்டனான பரமாத்மாவிடமிருந்தே உத்பத்தியும். \n3. ஆத்மாதிகரணத்தில் நித்யனான ஜீவனுக்கு உத்பத்தி லயங்கள் தேகச் சேர்க்கையையும் தேஹ வியோகத்தையும் அடிப்படை யாகக் கொண்டமையும். \n4. ஜ்ஞாதிகரணத்தில் ஜீவனுக்கு ஜ்ஞானகனத்வமும் ஜ்ஞாத்ருவமும்) 5. கர்த்ரதிகரணத்தில் ஜீவனுக்கு கர்த்ருத்வமும். \n6. பராயத்தாதிகரணத்தில் அவனுக்குக் கர்த்ருத்வம் பகவததீனம் என்றும், \n7. அம்சாதிகரணத்தில் குணங்களும் - தேஹங்களும் குடம், ஜீவன் போன்றவர்களுக்கு அம்சமாயிருப்பதுபோல இந்த ப்ரஹ்மத்துக்கும் சத்சித் ரூபமான ஜகத்துக்கு அம்சமானது என்னும் ஆக ஏழு அர்த்தங்கள் ச்ருதிகளில் பரஸ்பர விரோதத்தைப் பரிஹரிக்கும் இந்த வியத் பாதத்திலே சாதிக்கப்பட்டன. மூன்றாம்பாதம் முற்றிற்று."
                            }
                        ]
                    }
                ]
            },
            {
                "title": "Pada 4",
                "number": 4,
                "verses": [
                    {
                        "verse_number": 26,
                        "original_text": "Adhikarana 2.4.1 प्राणोत्पत्त्यधिकरणम्\nतथा प्राणाः॥2.4.1॥\nगौण्यसंभवात्तत्प्राक्छ्रुतेश्च ॥2.4.2॥\nतत्पूर्वकत्वाद्वाचः॥2.4.3॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.4.1 प्राणोत्पत्त्यधिकरणम्\nब्रह्मव्यतिरिक्त्तस्य वियदादेः कृत्स्नस्य कार्य्यत्वेनोत्पत्तावुक्त्तायां जीवस्य कार्य्यत्वेऽपि स्वरूपान्यथाभावलक्षणोत्पत्तिरपोदिता, तत्प्रसङ्केन जीस्वरूपं विशोदितम्; सम्प्रति जीवोपकरणानामिन्द्रियाणां प्राणस्य चोत्पत्त्यादिप्रकारो विशोध्यते। तत्र किमिद्रियाणां कार्य्यत्वं जीववत्? उत वियदादिवदिति चिन्त्यते। किं युक्त्तं? जीववदेवेत्याह पूर्वपक्षी तथा प्राणाः- इति। प्राणाः- इन्द्रियाणि। यथा जीवो नोत्पद्यते, तथेन्द्रियाण्यपि नोत्पद्यन्ते। कुतः? श्रुतेः। यथा जीवस्यानुत्पत्तिः श्रुतेरवम्यते, तथा प्राणानामप्यनुपत्तिः श्रुतेरेवावगम्यते। तथा प्राणा इति प्रमाणमप्यतिदिश्यते॥ का पुनरत्र श्रुतिः \" असद्वा इदमग्र आसीत् तदाहुः किं तदासीदिति ऋषयो वावते अग्रे सदासीत् तदाहुः के ते ऋषय इति प्राणा वाव ऋषयः\" इति जगदुत्पत्तेः प्रागिन्द्रियाणां सद्भावः श्रूयते। प्राणशब्दे बहुवचनादिन्द्रियाण्येवेति निश्चीयते। न चेयं श्रुतिः \"वायुश्चान्तरिक्षं चैतदमृतम्\" \"सैषाऽनस्तमिता देवता यद्वायु\" इतिवच्चिरकालावस्थायित्वेन परिणेतुं शक्या, \"असद्वा इदमग्र आसीत्\" इति कृत्स्रनप्रपञ्चप्रलयवेलायामप्यवस्तित्वश्रवणात्। उत्पत्तिवादिन्यस्तु जीवोत्पत्तिवादिन्य इव नेतव्या इति॥ एवं प्राप्तेऽभिधीयते वियदादिवदेव प्राणाश्चोत्पद्यन्ते; कुतः? \"सदेव सोम्येदमग्र आसीत्\" \"आत्मा वा इदमेक एवाग्र आसीत्\" इत्यादिषु प्राक्सृष्टेरेकत्वावधारणात् \"एतस्माज्जायते प्राणो मनः सर्वेन्द्रियाणि च\" इति इन्द्रियाणामुत्पत्तिश्रवणाच्च, प्रागवस्तानासम्भवात्। न चात्मोत्पत्तिवादवदिन्द्रियोत्पत्तिवादाः परिणेतुं शक्याः, आत्मवदुत्पत्तिप्रतिषेधनुतीनां नित्यत्वश्रुतीनां चाऽदर्शनात्, \"असद्वा इदमग्र आसीत्\" इत्यादिवाक्येऽपि प्राणशब्देन परमात्पैव निर्द्दिश्यते \"सर्वाणि ह वा इमानि भूतानि प्राणमेवाभिसंविशन्ति प्राणमभ्युज्जिहते\" इति प्राणशब्दस्य परमात्मन्यपि प्रसिद्धेः। \"प्राणा वाव ऋषयः\" इति ऋषिशब्दश्च सर्वज्ञे तस्मिन्नेव युज्यते, न त्वचेतनेष्विन्द्रियेषु। ऋषयः प्राणा इति च बहुवचनश्रुतिः कथमुपपद्यत इति चेत्तत्राह -॥ 1॥\nबहुवचनश्रुतिर्गौणी, बह्वर्थासम्भवात्; तस्यैव परमात्मनः सृष्टेः प्रागवस्थानश्रुतेरेव॥ 2॥\nइतश्च प्राणशब्दः परमात्मवचनः; वाचः- परमात्मव्यतिरिक्त्तविषयस्य नामधेयस्य वाग्विषयसूतवियदादिसृष्टिपूर्वकत्वात्। \"तद्धेदं तर्ह्यव्याकृतमासीत्तन्नामरूपाभ्यां व्याक्रियत\" इति नामरूपभाजामभावात् तदानीं वागादीन्द्रियकार्य्याभावाच्च तानि न सन्तीत्यर्थः॥ 3॥॥ इति प्राणोत्पत्त्यधिकरणम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.4.1 प्राणोत्पत्त्यधिकरणम्\nकिं जीववदिन्द्रियाण्यपि नोत्पद्यन्ते, उत वियदादिवदुत्पद्यन्त इति संशयः । नोत्पद्यन्त इति पूर्वः पक्षः । प्रलयकाले अवस्थानश्रुतेः; उत्पत्तिवादाः जीवोत्पत्तिवादवन्नेयाः । असद्वा इदमग्र आसीत्... ऋषयो वा व तेऽग्रे सदासीत् के ते ऋषय इति प्राणा वा व ऋषयः इतीन्द्रियाणां तदानीं स्थितिश्श्रूयते । राद्धान्तस्तु - प्राक्सृष्टेरेकत्वावधारणात्, इन्द्रियाणाम् एतस्माज्जायते इत्युत्पत्तिवादात्, उत्पत्तिनिषेधनित्यत्ववचनाभावाच्च, वियदादिवदुत्पद्यन्ते । प्राणा वा व ऋषयः इति प्राणशब्दनिर्दिष्टः परमात्मा । सूत्रार्थस्तु - तथा प्राणाः - यथा जीवा नोत्पद्यन्ते तथा प्राणा अपि ॥\nप्राणा वा इति बहुवचनश्रुतिर्गौणी, तदानीं बहुत्वासंभवात्, तस्य परमात्मन एव प्रागवस्थानश्रुतेश्च । [अत्र पाठान्तरम्] चस्त्वर्थः; तुशब्दात्पक्षो व्यावृत्तः । इन्द्रियाण्युत्पद्यन्त एव । कुतः? तत्प्राक् श्रुतेः - तस्य परमात्मन एव प्रागवस्थानश्रुतेः सदेव सोम्येदमग्र आसीत् आत्मा वा इदमेक एवाग्र आसीत् एको ह वै नारायण आसीत् इति । प्राणशब्दस्य प्राणमभिसंविशन्ति इति परमात्मन्यपि प्रसिद्धेः, प्राणा वा व ऋषयः इति तस्यैव द्रष्टृत्वसंभवात् ॥\nइतश्च; वाचः परमात्मव्यतिरिक्तनामधेयस्य तत्पूर्वकत्वात् - वियदादिसृष्टिपूर्वकत्वादित्यर्थः; तद्धेदं तर्ह्यव्याकृतमासीत्तन्नामरूपाभ्यां व्याक्रियत इत्यादिश्रुतेः । अतः परमात्मैव प्राणशब्दनिर्दिष्टः ॥ इति प्राणोत्पत्त्यधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.4.1 प्राणोत्पत्त्यधिकरणम्\nयथा जीवोत्पत्तिः नित्यत्वश्रुतेर्नोपपद्यते । तथेन्द्रियाण्यपि, असद्वा इदमग्र आसीत्, ऋषयो वाव तेऽग्रे सदासीत् ॥ प्राणा वाव ऋषयः इति प्रलयकाले प्राणानां स्थित्युपदेशात् ॥१॥\nतस्य परमात्मन एव सृष्टेः प्रागवस्थानश्रुतेः ऋषिशब्दः प्राणशब्दश्च परमात्मन्येव । बहुत्वासंभवात्, बहुवचनश्रुतिर्गौणी ॥२॥\nपरमात्मनः सृष्टिपूर्वकत्वात् इतरेषां नामयोगस्य, तदानीं प्राणशब्दो नेन्द्रियविषयः ॥३॥ इति प्राणाधिकरणम् ॥१॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.4.1 प्राणोत्पत्त्यधिकरणम्\n॥ तथा प्राणाः ॥ 1 ॥ पादसङ्गतिमाह - ब्रह्मव्यतिरिक्त्तस्येति । ज्ञातृत्वादिकं निरूपयदधिकरणं प्रसाङ्गात्सङ्गतम् तस्मात्तत्पूर्वाधिकरणेन पादसङ्गतिरित्यर्थः, जीवोत्पत्तिनिरूपणान्तरं जीवोपरणानामुत्पत्तिप्रकारो विशोध्यत इति सङ्गतिः । नन्ववधारणप्रतिज्ञानादिभिः सिद्धान्तश्चेत् वियदादिन्यायेन कृत्वादनारम्भणीयता, नैवम् \"प्राणा वाव ऋषय\" इति श्रुतेरकृतनिर्वाहत्वात्, अत एव हि सिद्धान्तन्यायं प्रागुक्त्तमभिप्रेत्य तत्र पृथक्सूत्रमनिबध्नन् प्राणविषयनुतिनिर्वाहमेव सूत्रकारोऽप्यबध्नात् किमिन्द्रियाणि जीववन्नोत्पद्यन्ते? उत वियदादिवदुत्पद्यन्त इति, किम् \"एतस्माज्जायते\" इत्यादि वाक्यं तेषामुत्पत्तिंप्रतिपादयति- नेति, \"असद्वा इद\"मित्यादिवाक्यं सृष्टेः प्रागिन्द्रियसद्भावमगमयति- नेति । किं प्राणशब्द इन्द्रियपर? उत परमात्मपरः? \"प्राणा वाव ऋषयः\" इति ऋषिशब्दस्य परमात्मपरतामवगमयति नेति यदा नावगमयति तदा प्राणशब्दस्येन्द्रियपरत्वेन \"असद्वा इद\"मित्यादिवाक्यस्य प्रागिन्द्रियसद्भावावगमकत्वात् \"एतस्मादितिवाक्यस्य तदुत्पत्तिप्रतिपादनासामर्थ्यादिन्द्रियाणि जीववन्नोतनत्पद्यन्त इति पूवः पक्षः । यदाऽवगमयति तदा प्राणशब्दस्य परमात्मपरत्वेन \"असद्वा इद\"मित्यादिवाक्यस्य सृष्टेः प्रागिन्द्रियसद्भावानवगमकत्वात् \"एदतस्मा\"दिति वाक्यस्य तदुत्पत्तिप्रतिपादनसामथ्यर्ेन वियदादिवदिन्द्रियाण्युत्पद्यन्त इति सिद्धान्तः । श्रुत्यवगतत्वं कथं सूत्रितम्- न हि श्रुतेरिति सूत्रे पठ्यते तत् कथमेवमुच्यते? इत्यत्राह - तथा प्राणा इति । प्रमाणमपीति विवक्षितश्रुतेरस्पष्टत्वादाह - का पुनरिति । \"अत एव प्राण\" इत्यादिषु प्राणशब्दः परमात्मवाचको दृष्ट इत्यत्राह - प्राणशब्दे बहुवचनादिति । एवं प्राप्त इति - अनेककारणवाक्यगतैकत्वावधारणस्वारस्यादृषिशब्दस्य द्रष्टरि स्वारस्येन दर्शनकरणे स्वारस्याभावाच्च, \"एतस्माज्जायते\" इति वाक्ये स्वादीनां मुख्यार्थेन जनिधातुना प्राणस्योत्पत्तिवचनस्वारस्यादुत्पत्त्यादिनिषेधनित्यत्ववचनाभावात्, प्राणशब्दस्यत परमात्मनि प्रायोगसद्भावाच्च परमात्मैवोच्यत इत्यर्थः । अनन्तरसूत्रस्य बहुवचनमात्रनिर्वाहपरत्वेनान्यत्सिद्दान्तयुक्त्तिजातमर्थसिद्धमिति सूत्रकाराभिप्राय इति तदभिप्रेतं सर्वं स्वयमेवोक्त्तवान् - वियदादीत्यादिना ॥ * ॥ अनन्तरसूत्रशङ्कामाह - ऋषय इति ।\n॥ गौण्यसम्भवात् तत्प्राक् श्रुतेश्च ॥ 2 ॥ बह्वर्थासम्भवमुपपादयति - तस्यैवेति । एवकारेण सूत्रस्थश्चशब्दो व्याख्यातः ॥ * ॥\n॥ तत्पूर्वकत्वाद्वाचः ॥ 3 ॥ आत्मा ह्यदृष्टसंस्कारस्थितिकार्य्यदर्शनात्तदानीं कल्प्यते, एवमिन्द्रियकार्य्यं तदा दृश्यते चेत्- इन्द्रियाण्यपि कल्प्येरन्, न च तदित्याह - इतश्चेत्यादि । उक्त्तार्थे श्रुतिवाक्यं दर्शयन् फलितमर्थमाह - तद्धेदमिति । वाक्कार्य्यमुच्चारणं, श्रोत्रकार्यं श्रवणम्, एवं तत्तत्कर्मज्ञानेन्द्रियकार्य्यं नोपपद्यत इति न तदानीं कार्य्यकल्प्यानीन्द्रियाणीत्यर्थः ॥ परैस्तु पूर्वाधिकरणोक्त्तस्य सर्वगतबह्वात्मवाददोषस्य जीवं प्रत्यनियमस्य तथा शब्देनातिदेशे देहानियमेन प्राणनियमस्यापि सिद्धत्वेन कृतकरत्वाज्जीव\nदनुत्पत्त्यतिदेशे सिद्धान्तविरोधादस्य पूर्वपक्षसूत्रत्वे तद्वयवच्छेदेन सिद्धान्तद्योतकसूत्रान्तराभावाच्च व्यवहितस्यापि वियदधिकरणोक्त्तस्य सम्भवस्यातिदेशः, \"अस्मादात्मनः सर्वे प्राणाः सर्वे लोकाः\" इति पूर्वाधिकरणविषयवाक्यस्थलोकादिदृष्टान्तीकरणीन प्राणेषु तथाशब्देन तद्धर्मातिदेश इति च व्याख्यातम्; ततोऽप्यव्यवहितजीवानुत्पत्त्यतिदेशेन पूर्वपक्षसूत्रत्वं स्वारसिकम् प्रासङ्गिकाधिकरणान्तरव्यवधिस्तु न दोषः, । न च सिद्धान्तसूत्रान्तराभावादाद्यस्यैव सिद्धान्तसूत्रत्वमाश्रयणीयम्, बाधकपरिहारसूत्रस्य सिद्धान्त साधकत्वात् सिद्धान्तसाधकयुक्त्तेरसूत्रितत्वं तु पूर्वोक्त्तादेव सूत्रप्रणयननैरपेक्ष्यात् बाधकपरिहारस्य त्वनुक्त्तत्वात् तस्यैव\nसूत्रितत्वं युक्त्तमित्युक्त्तं, तु शब्दार्थेन च शब्देन सिद्धान्तद्योतनमित्युक्त्तं दीपे । \"गौण्यसम्भवात् तत्प्राक्छ्रुते\"श्चेत्येकसूत्रत्वं चात एव युक्त्तम्, न चासौ च शब्दः समुच्चयार्थः- साधकसाधकत्वेन समुच्चयवाचिनैरपेक्ष्यात्, गौण्याः जन्मश्रुतेरसम्भवादिति योजनो च क्लिष्टा, \"गौण्यसम्भवाच्छब्दाच्चे\"ति पूर्वपादावगतसूत्रशैली विरुद्धा च, अक्लिष्टरीत्यविरुद्वनिर्वाहे सम्भवति तद्विपरीतनिर्वाहश्चायुक्त्तः, तत्प्राक्छ्रुतेरितिस्वादिष्वषक्त्तस्य जन्मशब्दस्य ततः प्राक्छ्रुतेः, स्वादिषु च तस्य मुख्यतायाः स्थापितत्वात्, प्राणोत्पत्तिर्मुख्येति व्याख्यातं, तन्नेयार्थं, ततोऽप्यनेयार्थव्याख्यानं वरं, तच्छब्दस्य स्वादिष्वनुषक्त्तजन्मशब्दवाचित्वादपि परमात्मपरत्वं स्वारसिकं च, प्राणशब्दस्य बहुवचननिर्वाहश्चापेक्षितः, जन्मशब्दानुषङ्गरूपयुक्त्तिरप्यपेक्षितेति चेत्सत्यं, सात्वेकत्वावधारणप्रति ज्ञानादिवद् वियदाधिकरणोक्त्ततयाऽभिप्रायतः सिद्धेति प्राणशब्दनिर्वाह एव कण्ठोकत्या ज्ञाप्यः, क्कचिदुक्त्तस्याभिप्रायिकत्वं क्कचिदप्यनुक्त्तस्य कण्ठोक्त्तत्वमपि हि युक्त्तं, न क्कचिदुक्त्तस्य पुनश्चोक्त्तत्वं, क्कचिदप्यनुक्त्तस्याभिप्रायिकत्वं च \"तत्पूर्वकत्वाद्वाच\" इति, \"अन्नमयं हि सोम्य मनः आपोमयः प्राणस्तेजोमयी वाक्\" इति, वाक्प्राणमनसां तेजोऽबन्नपूर्वकत्वाच्च प्राणस्य कार्य्यत्वमित्युक्त्तम् तदयुक्त्तम् आहङ्कारिकस्य मनसो वागिन्द्रियस्य च पृथिवीतेजःकार्य्यत्वायोगाद्वायुविशेषस्य प्राणस्याम्बुकार्य्यत्वाभा वाच्च अत आप्यायनमात्रमत्र विवक्षितं तावता च नोत्पत्तिः सिध्यति । अन्ये त्विन्द्रयसमष्टयुत्पत्तेः पूर्वमेव सिद्धतां मत्वा व्यष्टीन्द्रियाणां जीवस्य स्वापप्रबोधयोरुत्क्रान्तिजन्मनोश्च विलयोत्पत्ति भवतः? उत न भवतः? इति विचारयन्ति तदयुक्त्तं- समष्टीन्द्रियोत्पत्तिप्रलययोरप्यनिरूपितत्वात् \"अष्टौ प्रकृतयः षोडश विकाराः, इन्द्रियाणि तन्मा त्रेषु तन्मात्राणिभूतादौ विलीयन्ते\" इत्यादिभिस्तत्र तत्रोदाहृतश्रुतिभिस्तत्सिद्धिरिति चेत्- तर्हि \"तमुत्क्रामन्तं प्राणोऽनूत्क्रामति प्राणमनूत्क्रामन्तं सर्वे प्राणा अनूत्क्रामन्ति\" \"अग्रौ देवाः श्रद्धां जुह्वती\"ति पूर्वापरपादयोरुदाहृततत्तद्वाक्यैर्व्यष्टीन्द्रियाणामवस्थानसिद्धेर्विचारो निर्विषयः स्यात् वाक्यान्तरेषूत्पत्तिप्रलयावगमात् संशय इति चेत्, तत्समष्टीन्द्रियाणामपि तुल्यम् \"असद्वा\" इत्यादिवाक्यानां नूयमाणत्वात् पुनरुक्त्तिश्च भवेत्, \"वाङ्मनसि दर्शना\" दित्यथिकरणे उत्प्रान्तौ प्राणानां लये श्रुतेऽपि तेषां सद्भावो निश्चितः उक्त्तं हि भवद्भिरेव \"इह लयो न साक्षाद्विवक्ष्यते किन्तु वृत्तिविलोपाय मनसि संश्लेषमात्र\"मिति उत्क्रान्तौ लयाभावात् जन्मन्युत्पत्तिश्च नास्ति, सुषुप्तिप्रबोधयोर्लयोत्पत्त्यभावश्च किं पुनर्न्यायसिद्धः, अतः \"तथा प्राणाः\" इत्यादिसूत्राणां समष्टिविषयत्वमेव युक्त्तं, तथा शब्देन सुषुप्त्युत्क्रान्तिप्रबोधजन्मसु विषयदादिवत्प्राणा उत्पद्यन्त इत्यपि व्यवहिताधिकरणन्यायातिदेशोऽस्वरसः \"असद्वा इद\"मित्यादिश्रुतिश्च \"सदेवे\"त्यादिवाक्यवत् कृत्स्नप्रलयदशाविषयतया प्रतीयते, अतोऽवान्तरप्रलये वा जन्मनः पूर्वकाल वा इन्द्रियसद्भावविषयत्वाश्रयणेन तस्य वाक्यस्य \"तत्प्राक्श्रुते\"रित्यस्य विषयतयोदाहरणमयुक्त्तम्, \"तत्पूर्वकत्वादिति भोक्त्तारं पुरस्कृत्य वाङ्मनसादिप्रवृत्तिः- अतः सुषुप्तौ वागादिव्यापारोपरमादस्तमयव्यपदेश इत्युक्त्तम्, तदप्युक्त्तं पुनरुक्त्तेर्दशिर्तत्वात्\n॥ * ॥ प्राणोत्पत्त्यधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.4.1 प्राणोत्पत्त्यधिकरणम्\nउपोद्घातम्:\n1. अक्षाद्युत्पत्त्यनूक्तौ नहि फलमधिकाशङ्कनं त्वत्र मन्दं  \nतत्संख्यादेः परीक्षाऽप्यनुकृतबलिभुग्दन्तचिन्तेति चेन्न ।  \nएतेष्वब्रह्मकार्यं किमपि कथयतां बाधनेनार्थवत्त्वात्  \nतत्साक्षात्संगतिस्स्यात् प्रथमचरमयोर्मध्यमानां प्रसङ्गात् ॥\n2. अष्टावत्राधिकाराः प्रथममिह वियन्नीतिरुक्तेन्द्रियाणां  \nतेजोबन्नोक्तनीतिं द्रढयति चरमे व्यष्टिभेदस्य सृष्टौ ।  \nसंख्यामानादिचिन्तास्वपि तदुपहितोपासनाद्यैः फलं स्यात्  \nप्राणादिभ्यः प्रमाता पृथगिति विशदीकर्तुमप्येष पादः ॥\nप्राणोत्पत्त्यधिकरणम्:\n3. अग्रे सत्तामृषीणां श्रुतिरभिदधती प्राणतां वक्ति तेषां  \nनात्र ब्रह्मैव वाच्यं बहुवचनहतेस्तेन नित्याक्षसिद्धिः ।  \nमैवं तत्सृष्टिदार्ढ्याद्बहुवचनमिदं पाशनीत्यैव नेयं  \nप्राणर्षित्वे परात्मन्यपि हि सुघटिते तन्निरुक्त्यादिसाम्यात् ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.4.1 प्राणोत्पत्त्यधिकरणम्\nउपोद्घातम्:\n1. अत्र प्रयोजनाधिक्याभावेन पादान्तरारम्भमाक्षिप्य समाधत्ते - अक्षादीति । अयमिह शब्दार्थः - आत्मन उत्पत्त्यभावसमर्थनं ज्ञातृत्वसमर्थनमित्यादिकं फलविशेषवत्त्वात् कर्तव्यमेव । अचिद्विशेषरूपस्येन्द्रियादेरुत्पत्तिकथनमत्यन्ताभासप्रयोजनमेव । यत्किञ्चिदधिकाशङ्कापरिहारार्थमधिकरणमारभ्यते चेत् तदपि स्पष्टमिह न दृश्यते । तदिदमाह - मन्दमिति । नन्वस्याधिकफलमिन्द्रियसंख्यादि परिज्ञानमित्याशङ्क्याह - तत्संख्यादेरिति । नहि काकदन्तसंख्यापरिज्ञाने किञ्चित्प्रयोजनमस्ति । तद्वदिन्द्रियाण्यप्येकादश वा षड्वेत्यादिविशेषपरिज्ञाने न किमपि फलमुपलभामहे । आशङ्कितमर्थं प्रतिक्षिपति - नेति । प्रतिक्षेपार्थं प्रकटयति - एतेष्विति । प्रकृतेऽपि प्रपञ्चस्य ब्रह्मकार्यत्वं हि प्रतिज्ञातम् । तत् केषांचिद्ब्रह्मकार्यत्वसमर्थनाभावे श्रुतिविप्रतिपत्त्या कस्यचित् मन्दस्य विप्रतिपत्तिरप्रतिपत्तिर्वा स्यात् । शिष्यानुग्रहार्थैव हि सूत्रकारस्य प्रवृत्तिः । तस्मात् प्राणादिकार्यपरिशोधनार्थः पादारम्भस्सार्थक एव । तत्र स्यात् प्राणकार्यत्वप्रतिपादकस्य प्रथमाधिकरणस्य 'संज्ञामूर्तिक्लृप्तिस्तु त्रिवृत्कुर्वत उपदेशात्' इति चरमाधिकरणस्य च साक्षादिह सङ्गतिः, मध्यमानां प्रासङ्गिकी सङ्गतिरिति विभागः ॥2. अत्र पादे पुनरधिकरणसङ्ख्यामधिकरणार्थभेदं तत्तदधिकरणप्रयोजनञ्च विभज्य दर्शयति - अष्टाविति । अष्टावधिकरणान्यत्र पादे प्रोक्तानि । तत्र प्रथमाधिकरणे वियन्नीतिरिन्द्रियाणामुक्ता । यथा वियत्पादे प्रथमं वियत उत्पत्तिरुक्ता, एवं प्राणपाद इन्द्रियाणामुत्पत्तिरुच्यते । यद्यपि चक्षुरादीनामुत्पत्तिः काणादैराक्षपादैरप्युच्यते अथापि मनस उत्पत्तिर्नोच्यते तेन प्रतिक्षेप्यविशेषलाभादधिकरणारम्भस्सप्रयोजन एव । चरमाधिकरणप्रयोजनमाह - तेजोऽबन्नेति । यथा तेजोऽबन्नादिशरीरकः परमात्मा समष्टिसृष्टावुत्तरोत्तरकार्यं करोतीति समर्थितम्, एवं व्यष्टिसृष्टावपि चतुर्मुखादिशरीरकः परमात्मा तत्तत्कार्यं करोतीति समर्थनात् सप्रयोजनमेव चरमाधिकरणमिति भावः । तर्हि मध्ये संख्यापरिमाणादिकं किमर्थं चिन्त्यते कार्यकारणभावप्रतिपादनानुपयोगादित्याशङ्क्याह - संख्येति । इन्द्रियसंख्यापरिमाणादिचिन्तनेऽपि तत्तद्विद्याविशेषेषु तत्तत्सङ्ख्यापरिमाणादियुक्तेन्द्रियादिविशिष्टपरमात्मोपासने नागृहीतविशेषणेतिन्यायेन सप्रयोजनत्वात् सर्वमपि पादे चिन्तनं सफलमेव । प्रकारान्तरेणापि साफल्यमाह - प्राणादिभ्य इति । 'देहेन्द्रियमनःप्राणाधीभ्योऽन्योऽनन्यसाधनः' इत्यादिना यामुनचार्यदिभिर्देहादिभ्यः परत्वेन जीवात्मा निर्दिश्यते । तत्र प्रयोजनवानेव परिमाणसङ्ख्यादिविशेषविचार इति सफल एष सर्वोऽपि पादः ॥\nप्राणोत्पत्त्यधिकरणम्:\n3. अत्र पादसङ्गतिर्भाष्ये 'ब्रह्मव्यतिरिक्तस्य वियदादेः कृत्स्नस्य कार्यत्वेनोत्पत्तावुक्तायां, जीवस्य कार्यत्वेऽपि स्वरूपान्यथाभावलक्षणोत्पत्तिरपोदिता । तत्प्रसङ्गेन जीवस्वरूपं शोधितम् । सम्प्रति जीवोपकरणानामिन्द्रियाणां प्राणस्य चोत्पत्त्यादिप्रकारो विशोध्यते' इति । तदर्थविचारस्तु - किमिन्द्रियाणि जीववन्नोत्पद्यन्ते, उत वियदादिवदुत्पद्यन्त इति । किं \"एतस्मात्जायते प्राणो मनस्सर्वेन्द्रियाणि च\" इति वाक्यं तेषामुत्पत्तिं प्रतिपादयति नेति । किम् \"असद्वा इदमग्रे\" इत्यादिवाक्यं सृष्टेः प्राक् इन्द्रियाणां सद्भावमवगमयति नेति । किं प्राणशब्द इन्द्रियपर उत परमात्मपर इति । किं 'प्राणा वाव ऋषयः' इत्यत्र ऋषिशब्दः प्राणशब्दस्य परमात्मपरतामवगमयति नेति । अत्र पूर्वपक्षमनूद्य निराकरोति - अग्र इत्यादिना । 'असद्वा इदमग्र आसीत् । तदाहुः किं तदासीदिति । ऋषयो वाव ते अग्रेऽसदासीत्, तदाहुः के ते ऋषय इति, प्राणा वाव ऋषयः' इति जगदुत्पत्तेः पूर्वम् ऋषीणां सद्भावमुक्त्वा तेषां प्राणत्वमपि अभिधीयते । न चात्र ऋषिशब्देन ज्ञानवृद्धत्वात् ब्रह्मैव वाच्यमिति वक्तुं शक्यते । ऋषय इति प्राणा इति च बहुवचनविरोधात्, तेन नित्येन्द्रियसिद्धिरिति पूर्वपक्षानुवादः । निराकरोति - मैवमिति । श्रुतिस्मृतीतिहासपुराणेषु शतशः प्रदेशेषु इन्द्रियाणां सृष्टिवचनदार्ढ्यात् प्रतिसंहारकाले तत्सद्भाववचनं न घटत एव । तर्हि बहुवचनविरोध इत्युक्तमवशिष्यते, तदपि न 'अदितिः पाशान्' इतिवद्बहुत्वस्यौपचारिकत्वात् ।पाशाधिकरणे हि पाशबहुत्वं पाशैकत्वस्य प्रमाणसिद्धत्वात् पाशावयवबहुत्वपरमिति निरणैषुर्न्यायबृद्धाः । तेन चेतनाचेतनविशिष्टब्रह्मांशभूतविशेषणबहुत्वात् बहुवचनमपि युज्यत एव । तदिदमाह - बहुवचनमिति । ननु प्राणत्वमिन्द्रियेषु प्रसिद्धम्, ऋषित्वमपि ज्ञापकत्वात् कथञ्चिदुपपद्यते, न परमात्मनीत्याषङ्क्याह - प्राणर्षित्वे इति । सर्वप्राणिप्राणनहेतुत्वात् प्राणत्वं तावदुपपद्यत एव । परमात्मनि तावदृषित्वमपि ज्ञानवृद्धत्वात्सुतरामुपपद्यते ।तदिदमाह - तदिति । निरुक्तिश्चेत्तुल्या, रूढिश्चेत्सापि च तथा । अस्माभिरपि ब्रह्मण्येव रूढिरिति वक्तुं शक्यत्वादिति । यद्वा प्रयोगप्राचुर्यमादिशब्देन विवक्ष्यत इति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.4.1 प्राणोत्पत्त्यधिकरणम्\nजीवोत्पत्तितदनुबधिज्ञातृत्वादिनिरूपणानंतरं जीवोपकरणानामिंद्रियामामुत्पत्तिप्रकारो विशोध्यत इति संगतिः। किमिंद्रियाणां वियदादिवत् स्वरूपान्यथाभावरूपोत्पत्तिः, उत जीववत् धर्मान्यथाभावमात्ररूपेति श्रुतिविप्रतिपत्तेस्संशये पूर्वपक्षः-- यद्यपि वियदधिकरणे 'ब्रह्मातिरिक्तं सर्वमुत्पत्तिम' दिति निर्णीतं, तथापींद्रियाणां वियदादिवत् न स्वरूपान्यथाभावरूपोत्पत्तिः। 'असद्वा इतमग्रआसीत् तदाहुः किं तदासीदिति ऋषयो वाव ते अग्रे सदासीत् के ते ऋषय इति प्राणावाव ऋषय इती' ति, सर्गाद्यकालेऽपि स्थितिश्रवणात् प्राणशब्दस्य बहुवचनांतस्य इंद्रियेष्वेव, 'प्राणमनूत्क्रामंतं सर्वे प्राणा अनूत्क्रामंती'ति प्रयोगदर्शनात् 'तस्यासतऋषयस्सप्ततीर' इति ऋषिशब्दस्यापि तेषु दृष्टप्रयोगत्वाच्च। यद्यपि प्राणशब्दो ब्रह्मण्यपि दृष्टप्रयोगः, ऋषिशब्दश्च ज्ञानवत्त्वादुपपन्नः, तथाऽपि बहुवचनांतयोरनयोस्तस्मिन्नन्वयो न घटते। न 'अदितिः पाशा' निति बहवचनवत् इह बहुवचनं अवयवबहुत्वविषयतया योजयितुं शक्यम्। ब्रह्मणो निरवयवत्वादिति। सिद्धान्तस्तु-- ब्रह्मण एकस्यैव सर्गाद्यकालेऽवस्थितेः सावधारणासु बहुषु श्रुतिषु श्रवणात्, प्राणशब्दस्य तस्मिन्निरूढिसत्वात्, ऋषिशब्दस्य ज्ञानसाधनेन्द्रियापेक्षया ज्ञानवति तत्र स्वारस्याच्च, ब्रह्मैवात्र प्राणाः। बहुवचनं तु 'गुणेत्वन्याय्यकल्पने' ति न्यायात् पाशबहुत्ववन्नेतव्यम्। अवयवाभावेऽपि विशेषणबहुत्वस्य तदालम्बनस्य सद्भावात्। नच एकत्वावधारणेऽपि जीववदिंद्रियाणामपि सत्वमस्त्विति वाच्यम्। कृतहानाकृताभ्यागमपरिहाराय अदृष्टाश्रयतया जीवस्येव तेषां तदा सत्वस्यावक्तव्यत्वात्, उदाहृतश्रुतेः ब्रह्मण्येव स्वरस्यस्य दर्शितत्वाच्च। सर्गाद्यकाले जीवकृत्या दृष्टावस्थितिवत् वागादीन्द्रियकृत्यस्य कस्याप्यभावात्, भूतसृष्ठ्यनंतरमेव नामरूपव्याकरणश्रवणेन ततः प्राग्वागादींद्रियकृत्यानां नामोच्चारणादीनामभावावगमात्, 'एतस्माज्जायत' इति मंत्रे तेषां वियदादिसमानस्वरूपान्यथाभावरूपजननश्रवणाच्च॥ संग्रहकारिका॥ अग्रे सत्वात्प्राणाः नित्या इतिचेन्न सृज्यत्वात्। प्राणपदन्तद्ब्रह्मणि बहुवचनं पाशवन्नेयं॥ इति प्राणोत्पत्त्यधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.4.1 प्राणोत्पत्त्यधिकरणम्\n'असद्वा इदमग्रआसीत् तदाहुः किं तदासीदिति ऋषयो वायते अग्रे सदासीत्तदाहुः के ते ऋषय इति प्राणावा ऋषय' इति जगदुत्पत्तेः प्राक् प्राणशब्दितानामिन्द्रियाणां सद्भावश्रवणात् प्राणोत्पत्तिवादिश्रुतयो जीवोतपत्तिवादिश्रुतिवदन्यथा नेया इति पूर्वपक्षे प्राप्त उच्यते- तथा प्राणाः। वियदादिवत् प्राणशब्दवाच्यानीन्द्रियाण्युत्पद्यन्त एव। सदेव सोम्येदमग्रआसीत्, आत्मावा इदमेकएवाग्र आसी'दित्यादिषु प्राक्सृष्टेरेकत्वावधारणात्, 'एतस्माज्जायते प्राणो मनस्सर्वेन्द्रियाणि चे'ति इन्द्रियाणामाहत्योत्पत्तिश्रवणाच्च उत्पद्यन्त एव। नचेन्द्रियोत्पत्तिवादो जीवोत्पत्तिवदन्यथा नेयः, बाधकाभावात्। 'प्राणा वा ऋषय'इत्यत्र प्राणाशब्दस्य सार्वज्ञ्यवाचि ऋषिशब्दसमानाधिकृततया परमात्मवाचित्वेनेन्द्रियवाचित्वाभावात्।।कथं तर्ह्येकस्मिन् परमात्मनि 'प्राणावाव ऋषय'इति बहुवचनोपपत्तिरिति चेत् तत्राह- ।।गैण्यसंभवात्तत्प्राक्छ्रुतेश्च।। बहुवचनश्रुतिर्गौणी। तत्र बहुत्वासम्भवात्। परमात्मन एव सृष्टेः प्रागवस्थानश्रुतेः, तस्यैव प्राणशब्देन प्रतिपादनीयत्वात्।।।।तत्पूर्वकत्वाद्वाचः।। वागादीन्द्रियस्य वागिन्द्रियकार्याभिलपनकर्मभूतनामवाच्यवियदादिसृष्टिपूर्वकत्वात् प्रलये वागिन्द्रियादिकार्यशब्दाभिलापादिप्रयोजनाभावात् न प्रलये तेषामवस्थानमिति स्थितम्।। ।।इति प्राणोत्पत्त्यधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.4.1 प्राणोत्पत्त्यधिकरणम्\n(incomplete?) पृथक् \"तथा प्राणाः' इत्यस्य पूर्वपक्षसूत्रत्वादिति भावः ॥ * ॥not availableअदृष्टसंस्कारस्थितिकार्यदर्शनादिति - संस्कारे वासनाप्रलयेऽपि अदृष्टसंस्कारस्थितिरूपकार्यदर्शनादित्यर्थः । परैस्त्वित्यादि - पूर्वाधिकरणविषयवाक्यस्थेति । केषुचित् कोशेषु पठ्यते, तत्र पूर्वशब्दो लेखकदोषायातः, तत्र प्राणोत्पत्तिवाक्यजातमुदाहरणमिति शाङ्करभाष्यदर्शनात् । तद्धर्मातिदेश इति - लोकादिधर्मस्योत्पत्तेरतिदेश इत्यर्थः, जन्मशब्दस्येति व्याहृतपूर्वसूत्रोपस्थापि परामर्शसम्भवेऽनौचित्यादिति भावः । जन्मशब्दस्येति - जन्मवाचकशब्दस्येत्यर्थः । इन्द्रियसमष्टयुत्पत्तेः पूर्वमेव सिद्धतांमत्वेति - इन्द्रियसमष्टयुत्पत्तः न्यायनिरपेक्षतयैव निश्चितेत्यर्थः ॥ * ॥ ॥ इति प्राणोत्पत्यधिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.4.1 प्राणोत्पत्त्यधिकरणम्\nஜகத்து முழுவதும் ப்ரஹ்மத்தின் கார்யம் என்பதைச் சமர்த்திக்க சிலச்ருதிகளில் மேலெழுந்தவாரியாக இந்த்ரியங்கள் நித்யங்கள் என்னும் எண்ணம் சில மந்தர்களுக்குத் தோன்ற இடமிருப்பதால் அவ்வெண்ணத்தை நீக்க -ஜீவனின் உபகரணமான இந்த்ரியங்களுக்குக் கார்யத்வத்தை சாதிக்கிறார் என்று ஸங்கதி. இந்த்ரியங்கள் ஜீவன்போல் உண்டாவதில்லையா? ஆகாசாதிகள் போல் உண்டாகின்றனவா என்று சம்சயம். உண்டாவதில்லையென பூர்வபக்ஷம். அஸத்வா இதமக்ர ஆஸீத், ததாஹு: கிம் ததாஸீத் இதி. ருஷயோ வாவதே அக்ரே ஆஸீத் ததாஹு: கேதே ருஷய : இதி,ப்ராணாவாவ ருஷய: இதிப்ரளய காலத்தில் ப்ராண சப்த வாச்யங்களான இந்த்ரியங்களுக்கு இருப்பு கூறுவதால் உற்பத்தியில்லையென்பதாம். \nஇது பூர்வபக்ஷ சூத்திரம். ஜீவன் எவ்வாறு உற்பத்தியும் மரணமுமில்லாதவன் (நஜாயதே ம்ரியதே வாவிபச்சித்) எனப்படுகிறானோ அப்படியே ப்ராணா. - இந்த்ரியங்களும், அஸத்வா என்னும் ச்ருதிகளாலே உற்பத்தியாவதில்லை எனப் பூர்வபக்ஷம். அதைக் கண்டிக்கிறார். (1)\n‘ ச ' என்பது து என்ற பொருளதாய் பூர்வ பக்ஷத்தை நிரஸிக்கிறது. இந்திரியங்களும்வியதாதிகளைப்போலே உத்பன்னங்களே. தத்ப்ராக் சருகேச்ச - அந்த பரமாத்மாவிற்கே ப்ரளயகாலத்தில் இருப்பு ச்ருதியில் கூறப்- படுவதால் ஸதேவஸோம்யேதம் அக்ர ஆஸீத் இத்யாதிச்ருதிகளில் (ஏகோ- ஹவை நாராயண ஆஸீத்) ஸ்ரீமந் நாராயணன் ஒருவனே ப்ரளய ஸமயத்தில்- இருக்கிறான் என்பது ப்ரஸித்தம். ப்ராண சப்தமும், ப்ராணமபிஸம்விசந்தி என்ற ச்ருதியாலே பரமாத்மாவைக் குறிப்பது, எல்லாவற்றையும் ஸாக்ஷாத். கரிக்கவல்ல ரிஷி என்ற தன்மையும் அவனுக்கே கூடும். இப்படியாகில் ப்ராணாவாவரிஷய: என்ற பஹுவசனம் (பன்மை) கௌணீ- உபசார வார்த்தை ஏனெனில், அஸம்பவாத் - இந்த்ரியங்கள் ப்ரளய காலத்தில் இல்லாமையால். (2)\nவாச: பரமாத்மேதரமான எல்லா நாமதேயங்களும், தத்பூர்வகத்வாத் அந்தந்த வஸ்துவின் ஸ்ருஷ்டியை முன்னதாகக் கொண்டிருப்பதால் தத்தேதந்தர்ஹி அவ்யாக்ருத மாஸீத் - தந்நாம ரூபாப்யாம் வ்யாக்ரியத என்கிற ச்ருதி அந்த வஸ்துக்களையும் நாமங்களையும் ப்ரஹ்மமே படைத்தது என்று சொல்வதால் இந்த்ரியாதி ஸ்ருஷ்டிக்கும் முன் உள்ள ப்ராணன் என்பது பரமாத்மாவேயென்று சித்திக்கிறது. (3)"
                            }
                        ]
                    },
                    {
                        "verse_number": 27,
                        "original_text": "Adhikarana 2.4.2 सप्तगत्यधिकरणम्\nसप्तगतेर्विशेषितत्वाच्च॥2.4.4॥\nहस्तादयस्तु स्थितेऽतो नैवम्॥2.4.5॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.4.2 सप्तगत्यधिकरणम्\nतानीद्रियाणि किं सप्तैव स्युः, अथवैकादशेति चिन्त्यते। श्रुतिविप्रतिपत्तेः संशयः। किं प्राप्तम्, सप्तेति। कुतः? गतेर्विशेषितत्वाच्च। गतिस्तावज्जायमानेन म्रियमाणेन च जीवेन सह लोकेषु सञ्चरणरूपा सप्तानामेव श्रूयते \"सप्त इमे लाका येषु चरन्ति प्राणा गुहाशया निहिता सप्त सप्त\" इति। वीष्सा पुरुषभेदाभिप्राया। विशेषिताश्च ते गतिमन्तः प्राणाः स्वरूपतः \"यदा पञ्चावतिष्ठन्ते ज्ञानानि मनसा सह। बुद्धिश्च न विचेष्टेत तामाहुः परमां गतिम्\" इति। शरीरान्तस्सञ्चरणं विहाय मोक्षार्थगमनं परमा गतिः। एवं जीवेन सह जन्ममरणयोः सप्तानामेव गतिश्रवणात्, योगदशायां ज्ञानानीति विशेषितत्वाच्च जीवस्य करणानि श्रोत्रत्वक्चर्जिह्वाघ्राणबुद्धिमनांसि सप्तैवेति गम्यते। यानि त्वितराणि विषयाणां ग्राहकत्वेन \"अष्टौ ग्रहाः\" \"सप्त वै शीर्षण्याः प्राणा द्वाववाञ्चौ\" इत्यादिषु चतुदर्शपर्य्यन्तानि प्राणप्रतिपादकवाक्येषु वाक्पाणिपादपायूपस्थाहङ्कारचित्ताख्यानीन्द्रियाणि प्रतीयन्ते, तेषां जीवेन सह गतिश्रवणाभावाज्जीवस्याल्पाल्पोपकारकत्वमात्रेणौपचारिकः प्राणव्यपदेशः। इति प्राप्ते प्रचक्ष्महे -\n॥ सप्तगत्यधिकरणं समाप्तम् ॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.4.2 सप्तगत्यधिकरणम्\nकिमिन्द्रियाणि सप्तैव, उतैकादशेति संशयः । सप्तैवेति पूर्वः पक्षः । सप्त प्राणाः प्रभवन्ति इत्यादिषु सप्तानामेव जीवेन सह सञ्चारश्रवणात्, यदा प़ञ्चावतिष्ठन्ते ज्ञानानि मनसा सह । बुद्धिश्च इति सप्तानामेव योगकाले ज्ञानानीति विशेषितत्वाच्च; श्रोत्रादीनि ज्ञानेन्द्रियाणि मनो बुद्धिश्चेति सप्तैव । राद्धान्तस्तु - श्रोत्रादीनि ज्ञानेन्द्रियाणि वागादीनि च कर्मेन्द्रियाणि मन इत्येकादश; कथम्? वाग्घस्तादीनामपि श्रोत्रादिवत्कार्यभेदेन जीवोपकरणत्वाविशेषात् दशेमे पुरुषे प्राणा आत्मैकादशः इन्द्रियाणि दशैकं च इत्यादिश्रुतिस्मृतिभ्यः । वागादीनां जीवेन सह गमनाभावात्सप्तानामेव प्रयाणकाले गतिश्रवणम्; योगकाले विशेषितत्वं च ज्ञानेन्द्रियाणां मनसस्तद्वृत्तिरूपबुद्धेश्च प्राधान्यात् । सूत्रार्थस्तु - सप्त गतेर्विशेषितत्वाच्च - सप्तानामेव गतिश्रवणात्, ज्ञानानि पञ्च मनो बुद्धिश्चेति विशेषितत्वाच्च तानि सप्तैव ॥\nनैवम् - न सप्तैवेन्द्रियाणीत्यर्थः; श्रोत्रादीनि ज्ञानेन्द्रियाणि पञ्च वाग्घस्तादीनि च कर्मेन्द्रियाणि पञ्च मनश्चेत्येकादश; तत्र श्रोत्रादीनि जीवेन सह शरीरान्तरगमनेऽपि गच्छन्ति; वाग्घस्तादीनि कर्मेन्द्रियाणि तु स्थिते शरीरे तेनैव सहोत्पत्तिविनाशयोगीन्युपकारकाणि; अतो नैवम् इत्यन्वयः; एषां जीवोपकारकत्वाविशेषात्, दशेमे पुरुषे प्राणा आत्मैकादशः इत्यादिवचनाच्चेत्यभिप्रायः ॥ इति सप्तगत्यधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.4.2 सप्तगत्यधिकरणम्\nसप्तैवेन्द्रियाणि । सप्त प्राणाः, यदा पञ्चावतिष्ठन्ते ज्ञानानि मनसा सह । बुद्धिश्च इति सप्तानामेव सहगतेस्तेषामेव योगे विशेषितत्वाच्च ॥४॥\nहस्तादयोऽपीन्द्रियाणि, जीवे देहान्तरवस्थिते उपकारकत्वाविशेषात्; अतो न सप्तैव; अपि त्वेकादश, दशेमे पुरुषे प्राणा आत्मैकादशः, इन्द्रियाणि दशैकं च इति श्रुतिस्मृतिभ्याम्, बुद्ध्यादयः मनोवृत्तिभेदाः । सप्तानां गतिश्रवणं विशेषणं च तेषां प्राधान्यात् ॥५॥ इति सप्तगत्यधिकरणम् ॥२॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.4.2 सप्तगत्यधिकरणम्\n॥ सप्तगतेर्विशेषितत्वाच्च ॥ 4 ॥ किमिन्द्रियाणि सप्तैव? किमेकादश, किं सप्तानां गतिश्रवणमिन्द्रियाणां सप्तसङ्खयत्वमवगमयति न? इति, तदर्थं गतिश्रवणाभावेऽपि हस्तादीनामिन्द्रियत्वमुपपद्यते- न? इति,\"दशेमे पुरुष\" इत्यादिश्रुतिः किमिन्द्रियाणामेकादशत्वे प्रमाणं नेति च, यदा न प्रमाणं, यदा हस्तादीनामिन्द्रियत्वानुपपत्तिः, तदा गतिश्रुतेः सप्तसङ्खययाव्यवस्थापकत्वात्सप्तेति स्यात्, यदा सा श्रुतितेकादशत्वे प्रमाणं, यदा हस्तादीनामिन्द्रियत्वोपपत्तिस्तदा गतिश्रवणस्य सप्तङ्खयाव्यवस्थापत्वाभावादेकादशेति सिध्यति । श्रुतिविप्रतिपत्तेरिति - न वादिविप्रतिपत्तेरित्यर्थः । वीप्सा पुरुषभेदाभिप्रायेति - \"सप्त प्राणाः प्रभवन्ती\"ति पूर्वं सप्तानामुत्पतिश्रवणादिति भावः । स्वरूपतो विशेषिताः न तु कार्यादिभिरित्यर्थः । परमा गतिः - मोक्षार्थगमनरूपत्वात्परमा गतिर्योग इत्यर्थः । ज्ञानानीति विशेषितत्वाच्चेति - ज्ञायते अनेनेति व्युत्पत्त्या ज्ञानादीत्यर्थः । अधिकसङ्खययाश्रवणस्य निर्वाहमाह - यानि त्विति । चतुर्दशपर्यन्तानि - पूर्वैः सप्तभिरस्सह चतुर्दशपर्य्यन्तानि वाक्पाणिपादपायूपस्थाहङ्कारचित्ताख्यानि यानि त्वितराणि प्रतीयन्त इत्यर्थः ॥4॥\n॥ हस्तादयस्तु स्थितेऽतो नैवम् ॥ 5 ॥ अधिकरणविशेष्ययोरध्याहरेण \"स्थित\" इति पदं व्याचष्टे- शरीर इति । अतश्शब्दार्श्रगाह - भोगोपकरणत्वादिति । उपकणरणान्तरापेक्षा नान्ति, चक्षुरादिभिरेव भोगसिद्धेरिति शङ्काव्यावृत्यर्थमाह - कार्य्यभेदाच्चेति । अतो नैवामिति व्याख्येयोपादानम्, अत्रातश्शब्दः काकाक्षिन्यायेनान्वितः तद्वयाचष्टे । अत इति - चतुर्दशङ्खयानिर्वाहमाह - अध्यवसायेति । महदनुगृहीतं मनोऽध्यवसायम्, अहङ्कारानुगृहीतं मनोऽभिमानं, पूर्वसंस्कारविशेषानुगृहीतं मनश्चिन्तां करोति तत्तदानीं बुध्यादिशब्दैव्यर्पदिश्यत इत्यर्थः \"हस्तादयस्तु\" इत्येतावता साध्ये सिद्धे \"अतो नैव\" मिति सूत्रखण्डः किमर्थमिति शङ्कायां प्रमाणदार्ढ्यसूचनार्तमित्यभिप्रायेणाह - अत इति । अत इन्द्रियसङ्खया व्यवस्थितेत्युवरत्रान्वयः । उदाहृतवाक्यस्थामात्मशब्दं व्याचष्टे - आत्मशब्देनेति ॥ परे तु \"गतेः\" \"सप्त प्राणाः प्रभवन्ती\"ति श्रुतिवाक्यादवगतेः \"सप्त वै शीर्षण्याः प्राणा\" इति विशेषितत्वाच्चेति व्याचक्षते, तदयुक्त्तं- व्यभिचारिणो हेतुत्वाभावात्, \"अष्टौ ग्रहा, \"दशेमे पुरुष\" इत्यादिभिः सङ्ख्यान्तराण्यपि हि श्रुतेरवगम्यन्ते \"सप्त वै शीर्षण्या\" इति विशेषितत्वमप्ययुक्त्तं सप्तत्वसाधकत्वाभावात्, द्वाववाञ्चाविति नव सङ्खया हि प्रतीयते, हस्तादय इति हस्तादयश्च श्रूयन्ते; अतः सप्तत्वातिरिके स्थिते अतो अधिकसङ्खयाया अन्तर्भावोपपत्तेश्च । नैवं यथापूर्वपक्षं न मन्तव्य\nमित्युक्त्तं तत्र सप्तत्येति; क इति स्थितशब्दविशेष्यं नाध्याहत्तर्व्यम् अनुवादे प्रयोगनाभावात्, अधिकश्रवणोदेव हि सप्तत्वातिरेकोऽवगतो भवति, जीवे स्थित इत्यध्याहृते युक्त्तिर्दशिर्ता भवति; जीवं प्रति हस्तीदीनां चक्षुरादिवदुपकरणत्येसेमेंयगतेः, एवं न्यूनव्यवच्छेदस्य हेतूक्त्तौ मनोवृत्तिभेदैरधिकप्रतीत्यन्यथासिद्धिरतश्शब्देन वक्त्तुं युज्यते अधिकसङ्खयाग्रहणे न्यूनासङ्ख्यान्तर्भावपरत्वमतश्शब्दस्य न युज्यते, तथा सत्येकादशभ्योऽतिरिक्त्तस्यापि ग्राह्यत्वप्रसङ्गात्, नैवमिति भूयोवचनं चोक्त्तयुकत्यनुग्राह्यनुत्यभिप्रायं भवितुमर्हति, अन्यथा \"अस्तादय\" इत्येतावता पर्य्याप्तत्वात्, न हि सर्वाधिकरणेषु यतापूर्वपक्षं न मन्तव्यमित्युच्यते । अन्ये तु बुद्ध्या सह द्वादशेन्द्रियाणि उत्क्रान्तौ \"सर्वे प्राणा अभिसमायन्ति\" इति श्रवणेन सर्वेषां प्राणानामुत्क्रान्तिः, अतस्तेषां नात्यन्तिकनाश इति पूर्वपक्षं कृत्वा गतिश्रवणादिना सप्तानामेव गतिः, तेषामेव नात्यन्तिकनाशः, इतरेषां त्वात्यन्तिकनाशः, तत्र तत्र च भोगाय जन्मवेलायां स्वकारणादुत्पत्तिरिति सिद्धान्तयन्ति तदयुक्त्तं \"सर्वे प्राणा अभिसमायन्ति, सर्वे प्राणा अनूत्क्रामन्ती\" ति सर्वप्राणानाबुत्क्रान्तिश्रवणात्सर्वशब्दसङ्कोचाभावात् सप्तानां गतिश्रवणस्य छान्दोग्ये भूतयिसृष्टिश्रवणस्येवायोगव्यच्छेदपरत्वेनाप्युपपत्तेश्च, सप्तानामिति श्रवणवैयर्थ्यपरिहाराय सप्तानामेवेत्ववदारणकल्पनादपि सर्वशब्दवैयर्थ्यपरिहाराय सप्तश्रवणस्य प्रदर्शनार्थत्वकल्पनैवोपपन्ना, अन्यथा ह्यश्रुतावदारणकल्पनं, हस्तादीनां प्रलयकल्पनम्, उत्पत्तिकल्पनं चेति गौरवं स्यात्, \"यदा वै पुरुषः स्वपिति प्राणं तर्हि वागप्येति प्राणं चक्षुः प्राणं श्रोत्र\" मिति यदा प्रबुध्यते प्राणादेवाधिपुनर्जायन्ते\" इति वाचः चक्षुरादीनां\nचाविशेषेणाप्यये सम्भवे च श्रूयमाणे वाच आत्यन्तिकनाशः, चक्षुरादीनां वृत्तिविलोपः, वाचः स्वरूपोत्पत्तिः चक्षुरादीनां वृत्तिलाभ इत्यप्ययसम्भवश्रवणस्य वैरूप्यकल्पनं च प्रसजेत् सप्तानां श्रवणं तु ज्ञानसाधनरूपप्राधान्यविवक्षयाऽप्युपपन्नम् आदिसर्गे कर्मेन्द्रियसमष्टयुत्पत्तिर्नास्ति, मनुना सप्तानामेव सृष्टिप्रतिपादनात् इति चायुक्त्तं पराशरादिभिर्वागादीनामपि \"देवा वैकारिकादश । एकादशं मनश्चात्र देवा वैकारिकाः स्कृता\" इति प्रतिपादनात्, क्कचिदुक्त्तस्य क्कचिदनुक्त्तेरभावसाधकत्वाभावाच्च; श्रुतिविरोधश्च भवेत् \"अष्टौ प्र्रकृतयः षोडश विकाराः चतुर्विशतिसङ्खयातं व्यक्त्तमव्यक्त्तमुच्यते\" इति हि श्रूयते, हस्तादीनां तत्त्वानां समष्टिसृष्टिदशायामभावे कथं षोडशविकारसिद्धिश्चतुर्विशतितत्त्वसिद्धिश्च । यदि प्रतिमरणमुत्पद्यमानैर्विनश्यद्भिश्च तत्त्वैः षोडशविकारादिसिद्धिः- तर्हि घटपटादिभिरधिकसङ्ख्याव्यवहारः कुतो न स्यात् । किञ्च \"आकाशमिन्द्रियेषु इन्द्रियाणि तन्मात्रेषु तन्मात्राणि भूतादौ लीयन्ते भूतादिर्भहति लीयते महानव्यक्त्ते लीयते\" इत्यत्र इन्द्रियशब्दासङ्कोचात्सर्वेनिद्रयाणामविशेषेण महदादिप्रलयवेलायां प्रलयः श्रूयते, अतः सर्वेन्द्रियाणान्तुल्यकालत्वभवगम्यते, अतः कालभेदकल्पनमप्रमाणकं, द्वादश प्राणा इति चायुक्त्तम् \"दशेमे पुरुषे प्राणा आत्मैकादश, इन्द्रियाणि दशैकं च\" इत्यादिश्रुतिस्मृतिभिः प्राणानामेकादशसङ्ख्याश्रवणात् ॥ * ॥\n॥ सप्तगत्यधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.4.2 सप्तगत्यधिकरणम्\n4. सप्त प्राणाश्चरन्तीत्युदितमभिहितास्ते विशिष्यापि योगे  \nतस्मात् सप्तेन्द्रियाणीत्यसदधिकवचोदृष्टितोऽत्रान्यपर्यात् ।  \nलक्ष्मैषां सात्त्विकाहंकरणपरिणतिद्रव्यता चाविशिष्टा  \nभेदेनोक्तिः प्रधाने मनसि फलवती कर्मबोधेन्द्रियेभ्यः ॥\n5. देहव्याप्येकमक्षं कतिचिदकथयन् भागतो भिन्नकृत्यं  \nकेचित् कर्मेन्द्रियाणि श्रुतिपथविमुखास्तत्यजुः क्षुद्रतर्कैः ।  \nक्षेत्रज्ञस्याहुरेके सह करणगणं बुद्ध्यहङ्कारचित्तै-  \nरन्ये तं चित्तवर्जं निजगदुरिति तानर्थतोऽत्र व्युदास ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.4.2 सप्तगत्यधिकरणम्\n4. एवमिन्द्रियाणां कार्यत्वमुक्तम् । तेषां संख्यापि चिन्त्यत इति सङ्गतिः । तदर्थविचारस्तु - किमिन्द्रियाणि सप्त उतैकादशेति । किं \"'सप्त इमे लोका येषु चरन्ति' इति सप्तानां गतिश्रवणमिन्द्रियाणां सप्तसङ्ख्याकत्वमवगमयति नेति । किं जीवेन सह गत्यभावेऽपि पुरुषोपकारकत्वात् प्राणाधीनदेहवृत्तित्वाच्च हस्तादीन्यपीन्द्रियाणि नेति । किं 'दशेमे पुरुषे प्राणा आत्मैकादशः' इति प्राणशब्देन निर्दिष्टानामेकादशसंख्याकत्वं वागादीनामिन्द्रियत्वमवगमयति नेति । अत्र पूर्वपक्षी प्राह - सप्त प्राणा इति । सप्त प्राणाश्चरन्तीति श्रुतौ सप्तत्वमुदितं प्राणानाम् । ते च विशिष्याभिहिता योगे - योगप्रतिपादके 'यदा पञ्चावतिष्ठन्ते ज्ञानानि मनसा सह । बुद्धिश्च न विचेष्टेत तामाहुः परमां गतिम्' इति वाक्य इत्यर्थः । परमां गतिमिति हि मोक्षार्थगमनरूपत्वाद्योगः । तस्मादेवमुपपादनात् सप्तैवेन्द्रियाणि । एतत् प्रतिक्षिपति - असदिति । अत्र हेतुमाह - अधिकेति । वाक्यान्तरेष्विन्द्रियाणामधिकसङ्ख्याकत्ववचनात् सप्तत्ववचनमन्यपरमेव । तच्चोक्तं भाष्ये 'न्यूनव्यपदेशास्तु तत्रतत्र विवक्षितगमनादिकार्यविशेषप्रयुक्ताः' इति । नतु स्वरूपत इन्द्रियाणां सप्तत्वं, अपितु सप्तलोकसञ्चरणोपाधिना सप्तत्वमुच्यते । तच्च सञ्चरणमेकादशानामप्युपलक्षणं प्रमाणबलात् । 'यदा पञ्च' इति न सङ्ख्यापरं परगतिप्रतिपादने, तर्हीन्द्रियलक्षणसम्पन्नत्वे हि एकादशेन्द्रियाणामिन्द्रियत्वं तत्कथं लक्षणमित्याशङ्क्याह - लक्ष्मेति । अयमर्थः - सात्विकाहङ्कारद्रव्यविकृतित्वं हीन्द्रियलक्षणम् । तदेकादशानामप्यविशिष्टमेव । तर्हि पञ्चेन्द्रियान्तराणि सामान्येनोक्त्वा मनसा सहेति मनसः पृथगभिधानं किमर्थमित्यत्र प्रयोजनविशेषमाह - भेदेनेति । कर्मेन्द्रियेभ्यो ज्ञानेन्द्रियेभ्यश्च प्रधाने मनसि भेदेनोक्तिस्तत्प्राधान्यप्रदर्शनेन फलवतीत्यर्थः ॥5. अत्र पादे पक्षविशेषाणां वैविध्येनाङ्गीकारप्रकारविशेषानुक्त्वा तेषां निराकरणमप्यर्थाद् भाष्य एव सिद्धमित्याह - देहेति । केचिदाहुः - एकमेवेन्द्रियं देहव्यापि, तदेव देहाङ्गभूतकरचरणादिस्थानविशेषनिवासान्नानात्वेनाभिधीयते, नानाकार्यञ्च करोतीति । केचित्पुनः श्रुतिपथविमुखाः काणादाक्षपादादयः क्षुद्रतर्कैः कर्मेन्द्रियाणि तत्यजुः - ज्ञानेन्द्रियमेवास्ति न कर्मेन्द्रियमिति । अपरे पुनः पुराणादिश्रवणमात्रेण बुद्ध्यहङ्कारचित्तैस्सह चतुर्दशेन्द्रियाणि क्षेत्रज्ञस्य पुरुषस्याहुः । तादृशाश्चान्ये केचन चित्तं मुक्त्वा त्रयोदश करणानीति निजगदुः । इति तानर्थतो भाष्यकारो निराचकार । एकादशेत्युपपादनात् न्यूनाधिकसंङ्ख्यानिरासोऽत्रार्थसिद्ध इत्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.4.2 सप्तगत्यधिकरणम्\nवियदादिवदुत्पत्तिमत्त्वेन सिद्धानामिन्द्रियाणां संख्याविशेषश्चिन्त्यत इति संङ्गतिः । 'किमिन्द्रियाणि सप्त, उत एकादशे' ति श्रुतिविप्रतिपत्तेस्संशये पूर्वपक्षः । सप्तैव । इह परत्र च जीवेन सह सप्तानामेव हि गतिः श्रूयते । 'सप्त प्राणाः प्रभवन्ति तस्मात् सप्तार्चिषस्समिधस्सप्त जिह्वाः । सप्त इमे लोका येषु चरन्ति प्राणा गुहाशया निहितास्सप्त सप्ते' । वीप्सा पुरुषभेदाभिप्राया । विशेषिताश्च ते गतिमन्तः प्राणाः स्वरूपनिर्देशेन - 'यदा पञ्चावतिष्ठन्ते ज्ञानानि मनसा सह । बुद्धिश्च न विचेष्टेत तामाहुः परमां गति'मिति । अत्र हि ज्ञानसाधनानि चक्षुरादीनि पञ्च मनो बुद्धिश्चेति सप्तैवेदन्तयेन्द्रियाणि निर्दिष्टानि । परमां गतिमिति परमगतिरूपमोक्षसाधनं योगमाहुरित्यर्थः । 'यानि त्वष्टौ ग्रहाः अष्टावतिग्रहाः, सप्त वै शीर्षण्याः प्राणाः द्वाववाञ्चौ, नव वै पुरुषे प्राणा नाभिर्दशमी, दश वै पशोः प्राणा आत्मैकादश' इत्याद्यष्टाद्यधिकसंख्याश्रवणं तदन्येषामपि किंचित्किंचिज्जीवोपकारकत्वमात्रेण इन्द्रियत्वोपचारात् नाभिवत् । न हि नाभिरंध्रमिन्द्रियम् । इन्द्रियाणि तु सहगतिमन्ति सप्तैव । न्यूनाधिकसंख्याश्रवणे च न्यूनसंख्याग्रहणं न्याय्यम् । लाघवात् । अधिकसंख्याग्रहणे न्यूनसंख्यानां तत्रान्तर्भावात् सर्वाबाधो भवतीत्यधिकसंख्याग्रहणमेव न्याय्यमिति चेन्न । तथा सति वागादिपञ्चकाहङ्कारचित्ताभ्यां सह क्वचिच्चतुर्दशेन्द्रियाणि श्रूयन्त इति चतुर्दशसंख्याग्रहणापत्त्या एकादशेति नियमाभावप्रसङ्गादिति ।   \nसिद्धान्तस्तु - हस्तादीनामपि शरीरस्थिते जीवे कार्यभेदेन तद्भोगोपकरणत्वात्, ज्ञानेंन्द्रियाणि पञ्च, कर्मेन्द्रियाणि पञ्च, मनश्चेत्येकादशेन्द्रियाणीत्येवं मन्तव्यम् । अतो 'दशेमे पुरुषे प्राणा आत्मैकादश, एकादशं मनश्चे'त्यादिश्रुतिस्मृतिसिद्धेन्द्रियसंख्या व्यवस्थितैव । नानाविधसंख्याश्रवणे कार्यानुसारेण संख्यानियमनमेव हि युक्तम् । नानाविधावदानसाधनश्रवणे सामर्थ्यानुसारेणावदेयनियमनमिव । तदधिकसंख्यावादास्तु मनोवृत्तिभेदाभिप्रायाः । महदनुगृहीतं मनः अध्यवसायं, अहङ्कारानुगृहीतं मनः अभिमानं, पूर्वसंस्कारानुगृहीतं मनः चिन्तां चकारेति मन एवाध्यवसायादिरूपवृत्तिभेदोपहितं बुद्ध्यहङ्कारचित्तशब्दैरभिधीयत इति । न्यूनसंख्याश्रवणानि तु तत्र तत्र विवक्षितगमनादिकार्यविशेषाभिप्रायाणि । योगदशायां कर्मेन्द्रियेभ्योऽपि ज्ञानेन्द्रियाणां यत्नेन वशीकर्तव्यत्वरूपमस्ति प्राधान्यं तदभिप्राया 'यदा पञ्चावतिष्ठन्त' इति स्मृतिः । 'सप्त वै शीर्षण्याः प्राणा' इति सप्तानां शीर्षण्यत्वरूपमस्ति प्राधान्यम्, तदभिप्राया 'सप्त प्राणा' इति श्रुतिः गतिश्रुतिश्च । एकादशानामपि गतिश्रुतिरस्त्येव । 'दशेमे पुरुषे प्राणाः आत्मैकादशः ते यदाऽस्मान्मर्त्याच्छरीरादुत्क्रामन्ती' त्यादिका । अतो एकादशेन्द्रियाणीति सिद्धम् ॥   \nसङ्ग्रहकारिका ॥ सप्त प्राणा युक्ताः सप्तानामेव गतिकथनात् । मैवं सह हस्ताद्यैः एकादशकार्यभेदात्स्युः ॥   \nइति सप्तगत्यधिकरणम् ॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.4.2 सप्तगत्यधिकरणम्\nइन्द्रियाणि सप्तैव । 'सप्त इमे लोका येषु चरंति प्राणा गुहाशया निहितास्सप्त सप्ते' तिसप्तानामेव गतिश्रवणात् । \"यदा पंचावतिष्ठंते ज्ञानानि मनसा सह । बुद्धिश्च न विचेष्टे\"तेति योगदशायामिन्द्रियाणां परिगणितत्वाच्च सप्तैवेति प्राप्त उच्यते -॥ हस्तादयस्तु स्थितेऽतौ नैवम् ॥   \nशरीरे स्थिते आदानादिकार्योपयोगित्वात् हस्तादयो हीन्द्रियाण्येव । अतो नैवं । दशमे पुरुषे प्राणा आत्मैकादश इति आत्मशब्देन मनोऽभिधीयते । 'इन्द्रियाणि दशैकं च, एकादशं मनश्चात्रे'ति श्रुतिस्मृतिभ्यां इन्द्रियसंख्या निश्चिता । न्यूनसंख्यावादा उपकारविशेषाभिप्रायाः, अधिकसंख्यावादा मनोवृत्तिभेदादिति युक्तमाश्रयितुम् ॥   \n॥ इति सप्तगत्यधिकरणम् ॥"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.4.2 सप्तगत्यधिकरणम्\nविशेषिताश्च ते गतिमन्तः प्राणाः स्वरूपत इति, ज्ञानानि पञ्च बुद्धिश्च मनश्चेत्येवं शृङ्गग्राहिकया विशिष्य निर्दिष्टा इत्यर्थः, भाष्ये - सप्तानामेव गतिश्रवणात्, लोपदशायां ज्ञानानि पञ्च मनो बुद्धिश्चेति सप्तानामेव निरोधश्रवणाच्च तेषामेव प्राणत्वमिति भावः । ज्ञानानीति विशेषितत्वादिति । भाष्ये - ज्ञानान्येतत् प्रतीकोपादानं 'ज्ञानानि मनसा सह' इत्यादिना ज्ञानानि मनो बुद्धिरिति विशेषितत्वादित्यर्थः । भाष्ये - यानि त्वितराणि इति, क्कचिदष्टौ प्राणा ग्रहत्वेन गुणेन सङ्कीर्त्यन्ते, \"अष्टौ ग्रहा अष्टावतिग्रहा' इति, अतिग्रहा विषयाः, रागोत्पादनेनेन्द्रियाकर्षकत्वात् विषयाणामतिग्रहत्वम्, क्वचिन्नव सङ्कीर्त्त्यन्ते, \"सप्त वै शीर्षण्याः, प्राणा द्वाववाञ्चा' विति, अवाञ्चौ पायूपस्थावित्यर्थः । क्वचिद्दश \"नव वै पुरुषे प्राणाः नाभिर्दशमी'ति, क्वचिदेकादश \"दशेमे पुरुषे प्राणा आत्मैकादश' इति, अत्र आत्मशब्देन मन उच्यते, क्वचिद्द्वादश \"सर्वेषां स्पर्शानां त्वगेकायनम्' इति त्वङ्नासिकारसनचक्षुश्श्रोत्रमनोहृदयहस्तपादोपस्थपायुवाग्रूपाः, क्वचित्त्रयोदश 'चक्षुश्च द्रष्टव्यञ्चे'त्यत्र अहङ्काराधिका पूर्वोक्त्ताः त्रयोदश प्रतिपाद्यन्ते, क्कचिच्चतुर्दश 'सप्त सप्त' इत्यादिषु ॥4॥भाष्ये - हस्तादीनामपि कार्यभेद आदानादिरिति, यद्यपि श्रुतयः स्वतःप्रमाणतया नापेक्षिताः तथापि परस्परविरोधात् नार्थतत्वपरिच्छेदायालम्, न च सिद्धे वस्तुनि अनुष्ठानरूपविकल्पः सम्भवति, तस्मात्प्रमाणान्तरोपनीतार्थवशेन व्यवस्थाप्यन्ते, यथा हस्तेनावद्यति स्रुवेणावद्यति स्वधितिनावद्यतीत्यत्र, अत्र ह्यविशेषेण हस्तस्रुवस्वधितीनाम् अवदानसामान्यसाधनत्वश्रुतावपि सामर्थ्यवशेन द्रवद्रव्यावदाने स्रुवस्य, मांसावदाने स्वधितेः, पुरोडाशावदाने हस्तस्य, इति श्रुतेः व्यवस्था आश्रिता, तथा इहापि गन्धाद्युपलब्धिपञ्चकमादानादिक्रियापञ्चकमान्तरज्ञानं ज्ञातं चेति कार्यवशेन एकादशत्वमेव युक्त्तमाश्रयितुमिति भावः । सर्वाधिकरणेषु यथा पूर्वपक्षं न मन्तव्यमित्युच्यत इति - न च स्वपक्षेऽपि समानोऽयं दोषः, अतो हस्तादयो न सन्तीत्येवं न मन्तव्यमित्यर्थः - इत्येव भाष्ये व्याख्यातत्वादिति वाच्यम्, उक्त्तयुक्त्यनुग्राह्यश्रुतिप्रदर्शनार्थत्वेन सफलत्वोक्त्तेः - इति ॥5॥   \n॥ इति सप्तगत्यधिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.4.2 सप्तगत्यधिकरणम्\nஇதில் இந்த்ரியங்களின் எண்ணிக்கையைக் காட்டுகிறார். என்று ஸங்கதி. இந்த்ரியங்கள் ஏழா பதினொன்றா பூர்வபக்ஷம். ஏனெனில்: கதே: ஸப்தப் ப்ராணா ப்ரபவந்தி என்று ஜீவனுடனே என சம்சயம். ஏழே என்று சேர்ந்து கதி --சொல்வதால், விசேஷி தத்வாச்ச -யதா பஞ்சாவதிஷ்டந்தே ஜ்ஞானானி மனஸாஸஹ-புத்திச்ச நவிசேஷ்டேத தமாஹு: பரமாம் கதிம் என்று ஏழு விஜ்ஞானங்களும் ஸ்திரமாயிருந்தால் யோகம் ஸித்திக்கும் என்று -விசேஷித்து ஜ்ஞானானி என்று ஜ்ஞானஸாதனங்களான விசேஷிக்கையாலும் ச்ரோத்ரம் த்வக் சக்ஷஸ் ஜிஹ்வா க்ராணம், மனஸ் இந்த்ரியங்களை புத்தி என்று ஏழு இந்த்ரியங்கள் - வேறு இல்லை என்று பூர்வபக்ஷம். (4)\nஅவ்வாறல்ல; இந்த்ரியங்கள் ஏழு என்பது சரியல்ல. ச்ரோத்ரம், (செவி), முதலிய ஜ்ஞானேந்த்ரியங்கள் ஐந்து, மனம் ஒன்று, ஆகப் பதினோரிந்த்ரியங்கள். அவற்றுள் ஐந்து ஜ்ஞானேந்த்ரியங்களும் ஜீவனுடன் சரீரத்தில் கூட இணைந்தே செல்கின்றன. ஹஸ்தாதயஸ்து கர்மேந்த்ரியங்களோவெனில், ஸ்திதே உடல் உள்ளவரை உள்ளன. சரீரம் தோன்றும்போது தோன்றி, மறையும்போது மறைபவை. அதோ நைவம்: ஆகையால், இந்த்ரியங்கள் ஏழு என்பதில்லை. புத்தி அஹங்காரம் சித்தம், என்ற வழக்குகளும் மனோவ்ருத்தியின் பேதங்களேயாதலின், வேறல்ல. ஆகவே இந்த்ரியங்கள் பதினொன்றேயாம். இவ்வித வ்யாக்யானம் தீபத்தைத் தழுவியது. (5)\nஇங்கோர் பூர்வபக்ஷம் \nஇங்கு ஸ்ரீபாஷ்யத்தில், ஜீவனிருக்கையில் ஹஸ்தாதிகள் அவனுக்கு உபகாரகமாயிருப்பதாலும், எடுப்பது, வைப்பது போன்ற செயல் ஆற்றுவ- தாலும் இந்த்ரியத்வத்தில் தடையில்லை. ஆகையால், அவை ஏழுதானென்று கூறப்படவில்லை. அவை பதினொன்றே. ஜீவன் சரீரத்தையடையும் போது கர்மேந்த்ரியங்கள் உண்டாகி சரீரம் நசிக்கும்போது அடியோடு நசிக்கின்றன. ஜீவன் லோகாந்தரம் - தேஹாந்தரத்தையடையும்போது ஜ்ஞானேந்த்ரியங்- களே உடன் போகின்றன. கர்மேந்திரியங்கள் போவதில்லை என்று இவ்- வர்த்தங்களைச் சாதிக்கவில்லை. ச்ருதப்ரகாசிகையிலோ - புதினோரு இந்த்ரியங்களுமே அஹங்காரத்தி லிருந்து தோன்றியவையாதலின், ஜீவனின் லோகாந்தர தேஹாந்தர கமனத்திலும் இவை கூடவே செல்லுகின்றனவென்றும் ப்ரளய தசையைத் தவிர மற்ற காலங்களில் இவற்றிற்குப் பிரிவே கிடையாதென்றும் கூறி \"ஏழே இந்த்ரியங்கள் '\" என்பதைக் கண்டித்திருக்கிறார். சிந்தாமணியிலும், ஸப்த இமேலோகா யேஷு சரந்திப்ராணா: என்கிற ச்ருதியில் ஜீவனுடன் செல்லல் ஜ்ஞானேந்த்ரியத்திற்கு மட்டும் கூறினாலும் கர்மேந்த்ரியத்துக்கும் உபலக்ஷணம் என்று அருளப்பட்டுள்ளது. இப்படியிருக்க, தீபானுஸாரியாக வ்யாக்கியானம் செய்யலாமோ என்பது பூர்வபக்ஷம். இவ்விஷயத்தில் ‘ந்யாய பரிசுத்தி' என்ற க்ரந்தம் சமாதானமாக அருளும் வழியைக் காண்போம்- யாதவப்ரகாசர் மதத்தினர்போல் கர்மேந்த்ரியங்கட்கு ஒவ்வோர் சரீரத்திலும் உத்பத்தி விநாசங்களை ஏற்றுக்கொண்டாலும், அவற்றிற்கு இந்த்ரியத்வம் ஸித்தமாகிறது என்பதால், இந்த சூத்திரத்திற்குப் பொருத்தமான பொருள் ஒன்று கூறப்பட்டது. ஆதலின், பதினோரு இந்த்ரியங்களும் வேறு சரீரங்களிலும் தொடர்கின்றன என்பது ஸ்ரீ பாஷ்யகாரர் திருவுள்ளம் என உணர்கிறோம். \"சரீரேஸ்திதே '\" என்றும், ப்ரயோஜனாந்த்ரத்தாலும் பிறர் மதத்தை என ஸ்தாபிப்பதாலும், யனுவதித்து, இந்த்ரியங்கள் பதினொன்றுதான் தீபத்தில் சொல்லியதற்கும் விரோதமில்லையென்பதாம்."
                            }
                        ]
                    },
                    {
                        "verse_number": 28,
                        "original_text": "Adhikarana 2.4.3 प्राणाणुत्वाधिकरणम्\nअणवश्च॥2.4.6॥\nश्रेष्ठश्च॥2.4.7॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.4.3 प्राणाणुत्वाधिकरणम्\n\" त एते सर्व एव समाः सर्वेऽनन्ताः\" इत्यानन्त्यश्रवणाद्विभुत्वं प्राणानाम् इति प्राप्तेऽभिधीयते प्राणमनूत्क्रामन्तं सर्वे प्राणा अनूत्क्रामन्ति\" इत्युत्क्रान्त्यादिश्रवणात्परिमितत्वे सिद्धे सत्युत्क्रान्त्यादिषु पार्श्वस्थैरनुपलभ्यमानत्वादणवश्च प्राणाः। आनन्त्यश्रुतिस्तु \"अथ यो हैताननन्तानुपास्ते\" इत्युपासनश्रवणाद् उदास्यप्राणविशेषण भूतकार्य्यबाहुल्याभिप्राया॥ 6॥\nप्राणसम्वादे शरीरस्थितिहेतुत्वेन श्रेष्ठतया निर्णीतो मुख्यप्राणः \"आनीदवातं स्वधया तदेक\" मिति महाप्रलयसमये स्वकार्य्य भूतप्राणनसद्भावनवणात् \"एतस्माज्जायत\" इति जन्मश्रवणस्य जीवजन्मनवणवदुपपत्तेर्नोत्पद्यते इत्याशङ्कय प्राक्सृष्टेरेकत्वावधारणादिविरोधात् \"एतस्माज्जायते प्राणः\" इति पृथिव्यादितुल्योत्पत्तिश्रवणादुत्पत्तिनिषेधाभावाच्च, जायता एव श्रेष्ठश्च प्राण इत्युच्यते। \"आनीदावात\"मिति तु न जैवंश्रेष्ठं प्राणमभिप्रेत्योच्यते, अपि तु परस्य ब्रह्मण एकस्यैव विद्यमानत्वमुच्यते \"अवात\" मिति तत्रैव श्रवणात्। पूर्वेणैव तुल्यन्यायत्वेऽपि पृथग्योगकरणमुत्तरचिन्तार्थम्॥ 7॥\n॥ प्राणाणुत्वाधिकरणं समाप्तम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.4.3 प्राणाणुत्वाधिकरणम्\nइन्द्रियाणि किं सर्वगतानि, उताणुपरिमाणानीति संशयः । सर्वगतानीति पूर्वः पक्षः; त एते सर्व एव समास्सर्वेऽनन्ताः इति प्राणानामानन्त्यश्रवणात् । राद्धान्तस्तु - प्राणमनूत्क्रामन्तं सर्वे प्राणा अनूत्क्रामन्ति इति श्रवणात्, परिमितत्वे सति अप्रत्यक्षत्वात् अणवः । आनन्त्यश्रुतिस्तु  अथ यो हैताननन्तानुपास्ते इत्युपासनविधानादुपासनफलबाहुल्यविषया ॥\nश्रेष्ठः प्राणश्चोत्पद्यते । नात्र न्यायातिदेशः, अधिकाशङ्काभावात् । पृथग्योगकरणमुत्तरचिन्तार्थम् । श्रेष्ठः पञ्चवृत्तिः प्राणः । प्राणश्रैष्ठ्यं तु प्राणसंवादे तस्य श्रैष्ट्याभिधानात् ॥ इति प्राणाणुत्वाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.4.3 प्राणाणुत्वाधिकरणम्\nतानि चाणूनि । प्राणमनूत्क्रामन्तं सर्वे प्राणा अनूत्क्रामन्ति इति गतिश्रवणात् ॥६॥\nश्रेष्ठः - पञ्चवृत्तिः प्राणोऽप्युत्पद्यते । उत्तरचिन्तार्थोऽयमनुवादः ॥७॥ इति प्राणाणुत्वाधिकरणम् ॥३॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.4.3 प्राणाणुत्वाधिकरणम्\nअणवश्च ॥ 6 ॥ किमिन्द्रियाणि सर्वगतानि? उताणुपरिमाणकानि? आनन्त्यश्रवणमुपासनार्थम्? उत नेति उत्क्रान्तिश्रवणं किमणुत्वमवगमयति- नेति । अणुत्वावगमकत्वाभावे तदानन्त्यश्रवणस्य उपासनार्थत्वाभावात्सर्वगतानि, उत्क्रान्तिश्रवणस्याणुत्वगमकत्वे सति आनन्त्यश्रुतेरुपासनार्थत्वादणुरूपाणि । प्राणमनूत्क्रामन्तमिति - अणुत्वं नाम परिच्छिन्नत्वे सत्युपलब्ध्यर्हस्थूलताराहित्यमत्र विवक्षितं, न तु जीवात्मस्वरूपवदन्त्यन्ताल्पत्वं तत्र \"बालग्रशतभागस्ये\"त्वादिवाक्येनात्यन्ताल्पत्वस्योक्त्तत्वात्तथाऽभ्युपगमः, अथ तूक्त्तप्रकारमणुत्वं परिच्छिन्नत्वे सत्यतिस्वच्छत्वम्, उत्क्रान्त्यादिः परिच्छिन्नत्वहेतुः, पार्श्वस्थैरनुपलभ्यमानत्वं स्वच्छत्वहेतुः, एवं विशिष्टमणुत्वमुपपादितं भवति, परिमाणावान्तरभेदे सत्यपि त्वगिन्द्रियस्य सूक्ष्मशरीरव्यापीदृशमणुत्वमस्त्येव \"त एते सर्व एव समा\" इति समत्वश्रुतिः कार्य्यकरत्वविषया । आनन्त्यश्रुतिनिर्वाहमाह - आनन्त्येति । कार्य्यबाहुल्यमानन्त्यं, काय्यर्बाहुल्यविशेषणविशिष्टतया उपासनार्थमानन्त्यकथनमित्यर्थः । आनन्त्यश्रवणं दैवप्राणविषयमित्यन्ये तदयुक्त्तं देवशरीरेष्वप्यमीषामेव प्राणानामित उत्क्रान्तानां विद्यमानत्वात् तदतिरिक्त्तदैवप्राणविषयतया तदभिमतश्रुतेरर्थान्तरपरत्वस्य\nपूर्वमेवोपपादितत्वात् दैवप्राणासिद्धेः, \"अनन्तानुपास्ते\" इति श्रुत्यनुरोधेन उपासनार्थतया निर्वाहस्योपपन्नत्वाच्च ॥ * ॥\nश्रेष्ठश्च ॥ 7 ॥ प्राणस्य श्रेष्ठशब्दवाच्यत्वे हेतुं वदन् सूत्रं व्याचष्टे । प्राणेति - प्राणसंवादो नाम छान्दोग्यप्रकरणविशेषः, अस्य शरीरस्थितिहेतुत्वेन श्रैष्ठयम् । उत्पत्तिनिषेधाभावादिति - अनेन जीवजन्मतुल्यत्वं व्यावर्तितं, तस्य ह्युत्पत्तिर्निषिद्धा - आनीदवातमिति । आनीत्\" अन प्राणने\" इति धातोर्लुङ्, जैवं जीवसम्बन्धि, सिद्धान्ते \"स्वधये\"त्यनेन \"स्वधावत्वं \"लोकभाविनी\"त्युपवृंहणाल्लक्षमीविशिष्टत्वमुच्यते अधिकशङ्कापरिहाराभावान्नेदं सूत्रमधिकरणान्तरम्, श्रुतिवाक्यं हि पूर्वपक्षावलम्बनं, तत्तत्पूर्वाधिकरणेऽस्मिन्सूत्रे च समानम् । श्रेष्ठश्चेत्यधिकरणान्तरत्वं परैरुक्त्तमयुक्त्तं प्रतिज्ञादृष्टान्तावधारणादिभिः श्रुत्या चोत्पत्तौ प्रतिपन्नायामनुत्पत्त्यवगमोऽन्यथानिर्वाह्य इत्यस्मादधिकशङ्कापरिहाराभावात् । अन्ये तु मुख्यप्राण उत्क्रान्तावत्यन्तं लीयते, देहान्तरेऽन्यो मुख्यप्राण उत्पद्यत इति पूर्वपक्षं कृत्वा उत्क्रान्तिश्रवणादुत्पत्तिवादस्य वृत्त्युत्पत्तिविषयतया नात्यन्तनाश इति सिद्धान्तयन्दि तदप्युक्त्तं तन्मतानुरोधेऽप्यधिकशङ्काया अभावात्, \"उत्पत्तिमायतिं स्थानं विभुत्वं चैव पञ्चधा । अध्यात्मं चैव प्राणस्य विज्ञायामृतमश्नुते\" इत्युत्पत्तिश्रवणात् देहान्तरेऽन्यः प्राण उत्पत्स्यत इत्यधिकशङ्केति चेत्, उत्क्रान्दिश्रवणानुरोधेनोत्पत्तिश्रुतिर्वृत्तिलाभाभिप्रायेत्यस्य न्यायस्येन्दिअयेष्वेन सिद्धत्वात्, चतुर्थे लक्षणे \"तन्मनः प्राण उत्तरात्, सोऽध्यक्षे तदुपगमादिभ्यः\" इत्यत्र प्राणस्य जीवसंश्लेषमात्रस्य निरूपितत्वादिहात्यन्तनाशशङ्काप्रसङ्गाभावादेवोत्क्रान्तिविषयत्वमप्यधिकरणस्यायुक्त्तम् ।\n॥ प्राणाणुत्वाधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.4.3 प्राणाणुत्वाधिकरणम्\n6. सर्वेष्वानन्त्यवादात् परिमितिनियमानुक्तितश्चेन्द्रियाणां  \nव्याप्तिस्सिद्धेति चेन्न प्रयदखिलतनूत्क्रान्तिगत्यागतिभ्यः ।  \nवृत्त्या दूरस्थधीस्स्याद्भजनविधिपरेऽनन्ततोक्तिस्स्वकार्यैः  \nकन्दस्थानां च तत्तत्तनुषु विकृतिमद्द्रव्यभावात् पृथुत्वम् ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.4.3 प्राणाणुत्वाधिकरणम्\n6. इन्द्रियाणां संङ्ख्योक्ता, इदानीं स्वरूपपरिमाणं चिन्त्यत इति सङ्गतिः ।तदर्थविचारस्तु - किमिन्द्रियाणि सर्वगतानि, उताणुपरिमाणानीति । किं 'त एते सर्व एव समास्सर्वेऽनन्ताः' इत्यानन्त्यवचनं सर्वगतत्वमवगमयति नेति । किमानन्त्यश्रवणं 'अथ यो हैतानन्तानुपास्ते' इत्युपासनफलव्यापारबाहुल्यपरमुत सर्वगतत्वपरमिति ।किं 'प्राणमनूत्क्रामन्तं सर्वे प्राणा अनूत्क्रामन्ति' इत्युत्क्रान्तिश्रवणं परिमितत्वे सति अप्रत्यक्षत्वमणुत्वमवगमयति नेति । अत्र पूर्वपक्षमुपन्यस्यति - सर्वेष्विति । सर्व एते समा अनन्ता इति सर्वेषामिन्द्रियाणामानन्त्यपाठात् परिमितिनियमानुक्तितश्च एतस्येन्द्रियस्येदं परिमाणमिति विशेषपरिमितिनियमानुक्तितश्च इन्द्रियाणां व्याप्तिः सिद्धेति चेदिति । एतत्प्रतिक्षिपति - नेति । तत्र हेतुत्रयमाह - प्रयदिति । प्रयतां सर्वेषां तनुभ्य उत्क्रान्तेस्तथा देशान्तरगमनात् पुनरागमनाच्चेत्यर्थः । नन्विन्द्रियाणामणुत्वे दूरगतार्थप्रतीतिः कथं स्यादित्याशङ्क्याह - वृत्त्येति । वृत्तिराप्यायनार्थैर्भूतैः इत्यन्यत्रोक्तम् । वृत्तिः प्रसरणम्, तद्धि आप्यायकैर्भूतैर्जायते ।अयमर्थः - यद्यपीन्द्रियाणामणुत्वम्, तेन स्वरूपविभुत्वाभावेऽप्याप्यायनार्थैर्भूतैर्ब्रह्माण्डोदरवर्तिकृत्स्नवस्तुग्रहणानुरूपं विभुत्वं सङ्घटत इति । यथा चक्षुषो गोलकान्तःस्थितत्वेऽपि तत्प्रकाशात् सर्वतोदिक्कप्रसरादण्डोदरवर्तिवस्तुग्रहणं काणादानाम् । तर्हीन्द्रियोपासनविधिपरे वाक्ये इन्द्रियाणामनन्ततोक्तिः कथमित्याशङ्क्याह - स्वकार्यैरिति । इन्द्रियकार्यैरित्यर्थः ।परिमितान्यपि हीन्द्रियाणि प्रतिबन्धकाभावेऽसंख्यातान्विषयान् गृह्णन्तीति प्रदीपप्रकाशादिवद् दृष्टमेव । ननु सर्वेन्द्रियकन्दभूते हृदय एव तत्तत्तनुष्विन्द्रियाणामवस्थाने कथं पृथुत्वमित्याशङ्क्याह - कन्देति । विकारिद्रव्यत्वात् सर्वतोदिक्कप्रसरात्पृथुत्वं युज्यत इत्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.4.3 प्राणाणुत्वाधिकरणम्\nतानीन्द्रियाणि किं विभूनि परिच्छिन्नानिवेति संशये 'त एते सर्व एव समाः सर्वेऽनन्ता' इति आनन्त्यश्रवणात् अस्येन्द्रियस्य इदं\" परिमाणमिति परिमाणविशेषानुक्तिसहितात् विभुरेवेति प्राप्ते सिद्धान्तः- उत्करान्तिगत्या गतिश्रवणात्, आनन्त्यश्रवणस्य 'स योहैताननन्तानुपास्ते अनन्तं सलोकं जयति' इति वाक्यशेषेण उपासनार्थत्वावगमाच्च परिच्छिन्नान्येव। दूरगतवस्तुग्रहणं तु शीघ्रगतिमत्वादिनोपपद्यते॥ संग्रहकारिका॥ ते विभवोऽनंतत्वश्रवणात् मैवं गतागतोत्क्रमणैः। सूक्ष्मास्ते तेषां पुनरुपासनाफलमनन्तताश्रवणम्॥ श्रेष्ठश्च॥7॥ इन्द्रियाणामुत्पत्तिविचारानन्तरं छन्दोगानां प्रामसंवादे इन्द्रियैस्सह विवादेन लब्धश्रैष्ट्यस्य मुख्यप्राणस्य इन्द्रियैस्सह विवादोक्त्यैव तत्समानच्छायतावगमात् इन्द्रियोत्पत्तिविचारानन्तरं मुख्यप्राणोत्पत्तिर्विचार्यत इति संगतिः। यद्यपि 'एतस्माज्जायते प्राण' इति मंत्रत एव इन्द्रियाणामिव प्रामस्यापि वियदादिवदुत्पत्तिस्सिध्यति, तथापि प्राणस्य भूतवायोः इन्द्रियवृत्तिभ्यश्चान्यत्वं\" श्रुतिविरोधसमाधानेन निर्निनीषुः तस्य प्राकू प्रकृतोत्पत्तिविचारेण प्रासंगिकत्वसंपादनाय किंचिदधिकशंकानिराकरणाय च प्राणस्योत्पत्तिरिह चिंत्यते। अधिकशंकात्वित्थं- सर्गाद्यकाले जीवकार्यमदृष्टावस्थानमिव वागादीन्द्रियकार्यं नामधेयोच्चारणादिकं नास्ति। अतः प्राणर्षि शब्दौ ब्रह्मणि दृष्टप्रयोगौ ब्रह्मपरावित्युक्तं। प्राणस्यतु 'नासदासीन्नोसदासीत्तदानीं तम आसीत्तमसा गूढमग्रे प्रकेत' मित्युपक्रान्ते नासदासीये सूक्ते 'आनीदवातं स्वधयातदेक'मिति अननाख्यासाधारणव्यापारसद्भावश्श्रुतः। न च आनीच्छब्दः क्वचिदपि ब्रह्मणि दृष्टप्रयोमः। न च 'अबात'मिति विशेषणात् अननाख्यप्राणव्यापारो नभवत्यानीच्छब्दः। किन्तु ब्रह्मसत्तापर इति वाच्यम्। संवर्गविद्यादिषु वायुप्राणयोः\" पृथगुपदेशेन वाय्वभावेऽपि प्राणसद्भावोपपत्तेरिति॥ तन्निवृत्तिस्त्वित्थं- वायोस्तत्वांतराभावेन वायुविशेषात्मको भवत्येव प्राणः। तस्मात् 'अवात'मिति वायुसामान्यनिषेधात् आनीच्छब्दस्य प्राणव्यापारत्वायोगेन ब्रह्मपरत्वमेव वक्तुं युक्तं। तथाच स्वेन ब्रह्मण धीयते उपभुज्यत इति व्युत्पत्त्या स्वधाशब्देन लक्ष्मीरुच्यत इति लक्ष्मीविशिष्टस्य भगवतः\" परब्रह्मणस्सर्गाद्यसमये स्थितिरुक्ता भवतीति 'श्रेष्ठश्चे'ति सूत्रं 'पौष्णं पेषणं विकृतौ प्रतीयेते'ति पूर्वतंत्रसूत्रवत् उत्तरचिन्तार्थत्वात् उत्तराधिकरणशेषएव। नाधिकरणान्तरमिति केचिदाहुः॥ इति प्राणाणुत्वाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.4.3 प्राणाणुत्वाधिकरणम्\n'सर्वएव समास्सर्वे अनंता' इत्यानंत्यश्रवणात् प्राणशब्दितानामिन्द्रियामणां विभुत्वमिति पूर्वपक्षे प्राप्त उच्यते- अणवश्च 'तमुत्क्रामंतं प्राणोनूत्क्रामती'त्यादिनोत्क्रान्तिश्रवणात् परमितत्वे सिद्धे उत्क्रांत्यादौ पार्श्वस्थैरनुपलभ्यमानत्वादणवश्च प्राणा भवन्ति। 'अनन्तानुपास्त' इत्यानन्त्यश्रुतिस्तु दर्शनश्रवणाद्यनन्तकार्यविशिष्ठतया तदुपासनविधिपरेति मन्तव्यम्।।।।श्रेष्ठश्च।। 'आनीदवातं स्वधया ददेक'मिति महाप्रलये प्राणकार्याननश्रवणात् मुख्यप्राणोत्पत्तिवादो जीवोत्पत्तिवादवन्नेतव्य इति शंकायामाह-प्राणश्चोत्पद्यते। 'श्रेष्ठप्राणोऽपि इन्द्रियवदुत्पद्यते। आनीदवात'मिति परब्रह्मणएकस्यैव विद्यमानत्वमुच्यते। न मुख्यप्राणस्य। 'अवात'मिति वायुमात्रसत्तायास्तत्रैव प्रतिषिद्धत्वात्।। ।।इति प्राणाणुत्वाधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.4.3 प्राणाणुत्वाधिकरणम्\nपरिछिन्नत्वे सत्युपलब्ध्यर्हस्तूलताराहित्यमिति ॥ ननु निदाघदूनदेहस्य शिशिरह्रदनिमग्रनाभेः सर्वाङ्गीणशीतर्स्शोपलब्धेः कथं त्विगिन्द्रियस्याणुत्वम्, कथं च उत्क्रान्तिवशेनाणुत्वे सूक्ष्मशरीरस्यापि नाणुत्वं स्यादित्याशङ्कयाह - परिमाणावान्तरभेदे सत्यपीति । कार्यबाहुल्यविशेषणविशिष्टतयोपासनार्थमानन्त्यकथनमित्यर्थ इति - न च स्वरूपानन्त्यसैवोपासनार्थत्वमस्त्वितिवाच्यम्, अनारोपितोपासनसम्भवे आरोपितोपासनस्य अन्याथ्यत्वात् ॥6॥लङिति - \"रुदश्च पञ्चम्यः' इतीडागम्, यद्यपि लुङ्यप्येतद्रूपमस्ति, तथापि अनद्यतनत्वात् लङीत्युक्त्तम् ॥ ॥ इति प्राणाणुत्वाधिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.4.3 प्राणाणुत्वाधिकरणम्\nஇந்த்ரிய பரிமாணம் இதனால் கூறப்படுகிறது. இந்த்ரியங்கள் ஸர்வ கதங்களா, அணுக்களா என்று சம்சயம். ஸர்வகதங்களே - ஏதே ஸர்வ ஏவ்ஸ் மாஸ்ஸர்வே அனந்தா என்பதனால் அநந்தத்வம் சொல்வதால் என்று பூர்வ பக்ஷம். அதை நிரஸிக்கிறார்,' அணலச்ச\" என்று இந்த்ரியங்கள் அணுக் களே: ப்ராணமனூத்க்ராமந்தம் ஸர்வே ப்ராணா அனூத்க்ராமந்தி என்று இந்த்ரியங்கள் ஜீவனுடன் செல்வதாகக் கூறப்பட்டிருப்பதால், அனந்தம் என்று (சொன்னதோ, 4‘அதஹைதாநநந்தாநுபாஸ்தே” என்று இந்த்ரியங்களின் உபாஸனத்தால் ஏற்படும் பலன்களின் மிகுதியைக் காட்டவேயாம். (1)\nஇந்த்ரியங்களுக்கு நிர்வாஹகம் ஆகையாலே ச்ரேஷ்டமான ப்ராண- வாயுவும் உண்டாகிறது. ஏதஸ்மாஜ்ஜாயதே ப்ராண: மன: என்று சொல் .வதாலே இங்கு ப்ராணனைச் சொன்னது மேலே ய்ராணனின் ஸ்வரூபத்தை விசாரிக்கவாம். (2)"
                            }
                        ]
                    },
                    {
                        "verse_number": 29,
                        "original_text": "Adhikarana 2.4.4 वायुक्रियाधिकरणम्\nन वायुक्रिये पृथगुपदेशात्॥2.4.8॥\nचक्षुरादिवत्तु तत्सहशिष्ट्यादिभ्यः॥2.4.9॥\nअकरणत्वाच्च न दोषस्तथा हि दर्शयति॥2.4.10॥\nपञ्चवृत्तिर्मनोवद्व्यपदिश्यते॥2.4.11॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.4.4 वायुक्रियाधिकरणम्\nसोऽयं श्रेष्ठः प्राणः किं महाभूतद्वितीयवायुमात्रं तस्य वा स्पन्दरूपा क्रिया, अथवा वायुरेव कञ्चन विशेषमापन्नः- इति विशये वायुरेवेति प्राप्तं \"यः प्राणः स वायु\"रिति व्यपदेशात्। यद्वा वायुमात्रे प्राणत्वप्रसिद्धयभावाद्उछ्वासनिश्श्वासादिवायुक्रियायां प्राणशब्दप्रसिद्धेश्व तत्क्रियैव इति प्राप्ते वायुमात्रम्, न च तत्क्रिया इत्युच्यते; कुतः पृथगुपदेशात् \"एतस्माज्जायते प्राणो मनः सर्वेन्द्रियाणि च। स्वं वायु\" रिति तत एव पृथगुपदेशाद्वायुक्रियाऽपि न भवति प्राणः, न हि तेजःप्रभृतीनां क्रिया तैः सह पृथग्द्रव्यतयोपदिश्यते \"यः प्राणस्य वायु\" रिति तु वायुरेवावस्थान्तरमापन्नः प्राणः; न तेजःप्रभृतिवत्तत्त्वान्तरमिति ज्ञापनार्थम्। उछ्वासनिश्श्वासादावपि प्राणः स्पन्दत इति क्रियावतित द्रव्य एव प्राणशब्दप्रसिद्धिः; न क्रियामात्रे। किमयं प्राणो वायोर्विकारःसन्नग्निवद्भूतान्तरम्? नेत्याह -॥ 8॥\nनायं भूतविशेषः अपि तु चक्षुरादिवज्जीवोपकरणविशेषः। तच्चोपकरणत्वमुपकरणविशेषभूतैन्द्रियैः सह शिष्ट्यादिभ्याऽवगम्यते। चक्षुरादिभिस्सहायं प्राणः शिष्यते प्राणसम्वादादिषु। तत्संजातीयत्वे हि तैस्सह शासनं युज्यते। प्राणशब्दपरिगृहीतेषु करणेष्वस्य विशिष्याभिदानमादिशब्देन गृह्यते, \"अथ ह वा य एवायं मुख्यः प्राणः\" \"योऽयं मध्यमः प्राणः\" इत्यादिषु विशिष्याभिधानात्। चक्षुरादिवदस्यापि करणत्वे तद्वदस्यापि जीवं प्रत्युपकारविशेषरूपक्रियया भवितव्यम्, सं तु न दृश्यते, अतो नायं चक्षुरादिवद्भवितुमर्हतीति चेत्, तत्राह-॥ 9॥\nअकरणत्वात्- करणं क्रिया, अक्रियत्वात् अस्य प्राणस्य जीवं प्रत्युपकारविशेषरूपक्रियारहितत्वाच्च यो दोष उद्भाव्यते, स नास्ति; यत उपकारविशेषरूपां शरीरेन्द्र्रयधारणादिरूपं क्रियां दर्शयति श्रुतिः \"यस्मिन्नुत्क्रान्ते इदं शरीरं पापिष्ठतरमिव दृश्यते स एव श्रेष्ठः\" इत्युक्त्वा वागाद्युत्क्रमणेऽपि शीरस्येन्द्रियाणां च स्थितिं दर्शयित्वा प्राणोत्क्रमणे शरीरेन्द्रियशैथिल्याभिधानात्। अतः प्राणापानव्यानोदानसमानाकारेण पञ्चधाऽवस्थितोऽयं प्राणः शरीरेन्दियधारणादिना जीवस्योपकरोतीति चक्षुरादिवत्करणत्वम्। नन्वेवं नामभेदात् कार्य्यभेदाच्च प्राणापानादयः तत्त्वान्तराणि स्युस्तत्राह -॥ 10॥\nयथा कामादिवृत्तिभेदे तत्कार्य्यभेदेऽपि न कामादिकं मनसस्तत्त्वान्तरं \"कामस्सङ्कल्पो विचिकित्संश्रद्धाऽश्रद्धाधृतिरधृतिह्रर्वर्भीरित्येतत्सर्वं मन एव\" इति वचनात्। एवं प्राणोऽपानो व्यान उदानस्समान इत्येतत्सर्वं प्राण एव\" इति वचनादपानादयोऽपि प्राणस्यैव वृत्तिविशेषाः, न तत्त्वान्तरमित्यवगम्यते॥ 11॥\n॥ वायुक्रियाधिकरणं समाप्तम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.4.4 वायुक्रियाधिकरणम्\nकिमयं श्रेष्ठप्राणो वायुमात्रम्, उत तत्क्रिया, अथ वायुरेव कंचन विशेषमापन्नः? इति संशयः । वायुमात्रमिति प्रथमः पक्षः, यः प्राणस्स वायुः इति व्यपदेशात् । वायुमात्रे प्राणप्रसिद्ध्यभावात्, उच्छ्वासनिश्वासरूपवायुक्रियायां प्राणप्रसिद्धेः, वायोः, क्रियाविशेष एव प्राण इति द्वितीयः पक्षः । राद्धान्तस्तु - न वायुमात्रं, तत्क्रिया वा प्राणः; अपि तु देहधारणयोग्यतादिरूपविशेषमापन्नो वायुः, एतस्माज्जायते प्राणो मनस्सर्वेन्द्रियाणि च, खं वायुः इति वायुप्राणयोः पृथगुत्पत्त्युपदेशात् । क्रियायाश्च पृथगुपदेशो न संभवति, तेजःप्रभृतिष्वदर्शनात् । चक्षुरादिकरणैस्सह जीवोपकरणतयोपदेशात्, देहेन्द्रियधारणरूपोपकाराधिक्याच्चक्षुरादिभ्यः प्राधान्यवचनाच्च न क्रियामात्रम् । सूत्रार्थस्तु - न वायुक्रिये पृथगुपदेशात् - वायुमात्रं तत्क्रिया वा न प्राणः; पृथगुपदेशात् - प्राणो जायते खं वायुरिति हि पृथगुत्पत्तिरुपदिश्यते ॥\nवायोः पृथगुपदिष्टतया तस्मादन्योऽयं प्राणः किमग्न्यादिवद्भूतान्तरमित्याशङ्क्याह - तुशब्दश्शङ्कानिवृत्त्यर्थः; प्राणो नाकाशादिवद्भूतान्तरम्; अपि तु वायुरेवावस्थान्तरमापन्नः चक्षुरादिवत् जीवोपकरणम् । तच्च उपकरणत्वमुपकरणभूतैरिन्द्रियैः सह शिष्ट्यादिभ्योऽवगम्यते । शिष्टिः - शासनम्, उपदेशः । उपदिश्यते ह्ययं प्राणश्चक्षुरादिभिस्सह प्राणसंवादादिषु । तत्सजातीयत्वे ह्येतदुपपद्यते । प्राणशब्दगृहीतेषु करणेष्वस्य  अथ ह य एवायं मुख्यः प्राणः इति विशिष्याभिधानमादिशब्देनोक्तम् । तदपि तत्सजातीयत्वे हि संभवति ॥\nअकरणत्वात् करणं क्रिया, अकरणत्वं क्रियारहितत्वम् । अक्रियत्वादस्य प्राणस्य जीवं प्रत्युपकारविशेषरूपक्रियारहितत्वाच्च यो दोष उद्भाव्यते; स नास्ति । यत उपकारविशेषरूपां शरीरेन्द्रियधारणात्मकक्रियां दर्शयति श्रुतिः - यस्मिन्नुत्क्रान्त इदं शरीरं पापिष्ठतरमिव दृश्यते स वश्श्रेष्ठः इति वागादिमुख्यप्राणपर्यन्तानि करणानि प्रत्येकमभिधाय प्राणोत्क्रमणे शरीरेन्द्रियशैथिल्याभिधानात् ॥\nप्राणापानादिनामभेदेन पञ्चधाऽवस्थित एक एव प्राण इत्याह - प्राणापानादिवृत्तिभेदात्प्राण एव पञ्चधा व्यपदिश्यते; मनोवत् - यथैकमेव मनः कामादिवृत्तिभेदेन तैश्शब्दैरभिधीयत इति श्रुतिराह, कामस्सङ्कल्प इत्यारभ्य ह्रीर्धीर्भीरित्येतत्सर्वं मन एव इति । अपानादिसमानपर्यन्तं व्यपदिश्य एतत्सर्वं प्राण एव इति व्यपदेशात्प्राण एव पञ्चवृत्तिरित्यवगम्यते ॥ इति वायुक्रियाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.4.4 वायुक्रियाधिकरणम्\nपञ्चवृत्तिप्राणः न वायुमात्रम्, तत्क्रिया वा । एतस्माज्जायते प्राणः । खं वायुरिति पृथगुपदेशात् ॥८॥\nवायोः पृथग्भूतोऽयम्, नाग्न्यादिवत् भूतान्तरम् । वायुरेव देहधारणयोग्याकारमापन्नः चक्षुरादिवत् जीवोपकरणम् । चक्षुरादिभिस्सह उपदेश-तत्तुल्योपकार-तन्मुख्यत्वेभ्यः ॥९॥\nकरणम् - क्रिया । न जीवोपकाररूपक्रियारहितत्वे दोषः । यतः श्रुतिरेव देहेन्द्रियाद्यशैथिल्यकरणं दर्शयति । प्राणोत्क्रमणे देहेन्द्रियादिशैथिल्याभिधानात् ॥१०॥\nप्राण एक एव स्ववृत्तिभिः पञ्चभिः प्राणापानादिनामभाग्भवति । कामादिभिर्यथैकमेव मनः \"कामः संकल्पः\" इत्यारभ्य \"एतत्सर्वं मन एव\" इति ॥११॥ इति वायुक्रियाधिकरणम् ॥४॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.4.4 वायुक्रियाधिकरणम्\nन वायुक्रिये पृथगुपदेशात् ॥ 8 ॥ मुख्यप्राणो वायुमात्रम्? उत वायुक्रिया? उतावस्ताविशेषषापन्नो वायुः? इति श्रुतिलोकप्रसिद्धिपृथगुपदेशतत्त्वसङ्खयाप्रसिद्धीनां कस्मिन् पक्षे सामञ्जस्यमिति वायुमात्रत्वपक्षे वायुक्रियात्वपक्षे वा सामञ्जस्यमस्ति चेत् तयोतन्यतरस्य सिद्धिः, अवस्थाविोषापन्नवायुपक्षे सामञ्जस्यं चेत् स एव सिद्धान्तः । \"पृथगुपदेशात्\" इति सूत्रखण्डे पृथगुपदेशं दर्शयति । एतस्मादिति - स्वं वायुरिति पृथगुपदेशान्न वायुमात्रमत्यर्थः । तत एवेति क्रियात्वप्रतिक्षेपः - तैः सह पृथग्द्रव्यतयोपदिश्यत इति । द्रव्योत्पत्तिप्रकरणत्वात्तेजःप्रभृतीनां क्रियाः पृथगुपदिश्यन्ते चेत्- द्रव्यतयोपदिश्येरन्, न च तद्युक्त्तम् अतः क्रियाया अद्रव्यत्वेन पृथगुपदेशासम्भवात् पृथगुपदिष्टः प्राणो न वायुक्रियेत्यर्थः ॥ * ॥ उत्तरसूत्रमवतारयति - किमयमिति । अवस्थाविशेषापन्नो वायुः प्राण इत्युक्त्तम्, अवस्थान्तरापत्तिश्चाग्न्यादेरिव वायुत्वप्रहाणेनैव स्यादिति हि शङ्का स्यात् ।\nचक्षुरादिवत्तु तत्सहशिष्ट्यादिभ्यः ॥ 9 ॥ अनेन बहुश्रुतिषु शिष्ट्यादि विवक्षितं, श्रुतिभेदेन सह शिष्टयो बह्वयः विशिष्याभिधानानि च बहूनीति सूत्रबहुवचनतात्पय्यर्मित्यभिप्रायेणोक्त्तं - प्राणसम्वादादिष्विति । मध्यमः प्राण इत्यादिष्विति च - अनन्तरसूत्रविवरिष्यमाणकरणतुल्योपकारसूचनार्थं वा बहुवचनम्, अग्रयप्रायन्यायमभिप्रेत्याह - तत्सजातीयत्वे हीति । प्राणेति - एष्वयं मुख्यं मुख्य इत्युक्त्ते मुख्यस्य सतस्तत्सजातीयत्वं हि प्रतीयते, यथा भूतत्वाप्रहाणहनैव शरीरत्वावस्था भवति, तथा वायुत्वाप्रहाणे ऽप्यवस्थान्तरं जीवोपकरणत्वलक्षणं दर्शितम्, जीवोपकरणत्वावस्थाया वायुत्वाप्रहाणपूर्वकत्वं \"यः प्राणः स वायुः इति श्रुत्याऽवगम्यते । अनन्तरसूत्रशङ्कामाह - चक्षुरादिवदिति ।\nअकरणत्वाच्च न दोषस्तथा हि दर्शयति ॥ 10 ॥ अकरणत्वादिति पूर्वपक्षे हेतुः, शैथिल्याभिधानाच्छ्रुतिः क्रियां दर्शयतीत्यन्वयः ॥ * ॥ अनन्तरसूत्रशङ्कामाह - नन्वेवमिति ।\n॥ पञ्चवृत्तिर्मनोवद्व्यपदिश्यते ॥ 11 ॥ दृष्टान्तदार्ष्टान्तिकद्वयमपि वेदसिद्धम् । काम इत्यादि - कामः- इच्छा, विचिकित्सा-सन्देहः, श्रद्धा- त्वरा, धीश्चिन्ता, कामादयो ज्ञानावस्थाविशेषाः, तत्तदवस्थज्ञानहेतुर्मनः, इतीदं तैः शब्दैरुच्यते, तत्तद्धेतुत्वं मनोऽवस्था ॥ परे तु \"न वायुक्रिये\" इत्यत्र क्रियाशब्देन सर्वकरणसामान्यवृत्तिः प्राण इति पक्ष उच्यत इत्याहुः, तदयुक्त्तं करणव्यापारोपरतिकालेऽपि प्राणवृत्तेर्दर्शनेन शङ्कानुदयद्वागादीनां प्राणं प्रति गुणभावश्रवणाच्च, प्राणस्यापि जीववत्स्वातन्त्र्यप्रसङ्गपरिहारपरं च \"चक्षुरादिव\"दिति सूत्रं वर्णयन्ति ततोऽप्यग्निवद्भूतान्तरत्वशङ्कापरिहारपरत्वमुचितम्, स्वातन्त्र्े व्युदस्तेऽपि तस्याः शङ्कायाः स्थितत्वात् करणत्वेन तस्यां परिहृतायां स्वातन्त्र्यशङ्काया दूरोत्सारितत्वात्, आदिशब्दस्य चाचेतनत्वादिग्राहकत्वादपि विशिष्याभिदानपरत्वमुचितम्, श्रुतिसिद्धहेतोः सहशिष्टतासाजात्येन फटिति धीस्थत्वात् अचेतनत्वादिकस्य हेतोर्भूतान्तरशङ्कानिवारणासामर्थ्याच्च प्राणस्य चक्षुरादिवत्करणत्वे रूपादिवत्प्रतीतिविषयान्तरप्रसङ्गपरिहारपरत्म् \"अकरणत्वा\" दिति सूत्रमाहुः, विषयान्तरप्रसङ्गदोषो नास्ति चक्षुरादिवद्विषयपरिच्छेदेन करणत्वाभावात् प्रमाणान्तरेष्वसम्भावितं कार्य्य हि श्रुतिर्दर्शयतीति, तदयुक्त्तं परिहर्त्तव्याशङ्काेदयाभावात्, परिच्छेद्यविषयान्तरप्रसङ्गो न शङ्क्यः- करणत्वेऽपि वागादीनां तदभावात्, वागादीनां वक्त्तव्यदातव्यगन्तव्यादिवदवच्छेद्यविषयान्तरं शङ्कयमिति चेन्न, तस्य निरसनीयत्वाभावात्, देहेन्द्रियादिकं हि धार्य्यत्वेन तदवच्छेद्यविषयः स तु वक्त्तव्य इति चेत्- तदा नीमुपकारविशेषाकाङ्क्षायां सूत्रावतरणमुक्त्तं भवतीति सिद्धं नस्समीहितम् । अवच्छेद्यविषयाभावेनाकररत्वादित्यध्याहारदोषश्च, \"पञ्चवृत्ति\" रिति सूत्रस्य कार्य्यविशेषसर्मपणमुखेनोपकारकत्वपरत्वादपि शङ्काधिशेषपरिहारपरत्वं युक्त्तं, तथा सत्युपकारविशेषस्यार्थसिद्धत्वात् \"तथा हि दर्शयती\" ति पूर्वसूत्रितांशेनोपकारवर्गस्य सङ्गृहीतत्वादेकस्य नानावृत्तित्वे दृष्टान्तः पञ्चवृत्तित्वदृष्टान्त इति तु निर्बन्धोऽनुपपन्नः- श्रोत्राद्यनुरोदमनपेक्ष्य भूतभविष्यदादिवृत्तिसम्भावनया वृत्तिपञ्चकातिरेकात्, प्रमाणविपर्ययविकल्पनिद्रास्मृतयो वृत्तय इति चायुक्त्तं सङ्कल्पस्यातिरिक्त्तत्वात् अत औचित्याच्छ्रौतेऽर्थे श्रौतदृष्टान्जत एव सङ्खयांनादरेण स्वीकर्त्तव्यः, सङ्खयाविशेषनिर्बन्धस्य साध्यानुपयोगाच्च । अन्ये तु प्रथमजस्य महत्तत्त्वस्य राजसो भागः प्राणः, स वाथ्वधिष्ठानक उछ्वासादिरूपेण तत्प्रेरक इति सिद्धान्तयन्ति तदयुक्त्तं- महत्तत्त्वराजसंशस्य प्राणत्वे प्रमाणाभावात् \"यः प्राणः स वायु\"रिति श्रुतिविरोदाच्च अत्र यन्मुकुटं तत्सुवर्णमिति वद्वायुकार्य्यत्वं हि प्रतीयते, प्राणस्य वाय्वधिष्ठानकत्वं तत्रोच्यत इति चेन्न, अशाब्दत्वात्, बुख्यार्थस्य भञ्जकप्रमाणाभावाच्च, सुषुप्तौ प्राणवःयुस्पन्दहेतुत्वेन तत्कल्पनं ह्यन्यतासिद्धं परमात्मायत्तत्वश्रुतेः क्कचिद्वाक्प्राणमनसां तेजोवन्नाप्यायितत्ववत् प्राणस्य महत्तत्त्वाप्यायितत्वसच्यत इत्यन्यतासिद्धत्वात्तद्वचनं न श्रुतिस्वारस्याभञ्जकम्, अतो वायुविकारभावस्य स्थितत्वादेव भूतान्तरत्वप्रतिक्षेपकमुतरसूत्रं न तु क्रियात्वप्रतिक्षेपपरम्, \"न वायुक्रिये\" इत्याद्यसूत्रेणैव क्रियात्वस्यापि प्रतिक्षिप्तत्वाच्चेतनवर्गे भूतवर्गे करणवर्गे चान्तर्भावात् क्रियात्वशङ्केति चेन्न- तेजःप्रभृतीनामिव चक्षुरादीनामपि क्रियायाः पृथगुत्पत्तिप्रतिपादनानुपपत्तेः, प्रतिक्षेपकयुकत्यनादरेण शङ्कोदये वायुमात्रत्वशङ्काया अप्यवस्थानात्तद्विषयेणापि सूत्रान्तरेण भवितव्यं, न च क्रियात्वप्रतिक्षेपकयुक्त्तेराद्यसूत्रेऽनभिधिद्िसतत्वं \"न वायुक्रिये\" इति प्रतिज्ञाया हेतोश्चानन्वितत्वप्रसङ्गात् \"पञ्चवृत्ति\"रितिसूत्रमपि वृत्यन्तरायोगेन करणवृत्तित्वप्रतिक्षेपपरमित्यप्ययुक्त्तं क्रियात्वस्य निरस्तत्वात्, अतः प्राणादीनां तत्त्वान्तरत्वशङ्कापरिहारपरत्वं युक्त्तम् ॥\n॥ वायुक्रियाधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.4.4 वायुक्रियाधिकरणम्\n7. प्राणः प्रागुक्तनीत्या परजनित इति स्थापिते वायुमात्रं  \nदेहान्तस्तत्क्रिया वा स इति न पृथगुत्पत्तिवादात् सहाऽस्य ।  \nद्रव्यत्वं द्रव्यवर्गे पठनत उचितं नैष तत्त्वान्तरं स्यात्  \nतेजस्त्वे वाय्ववस्थात्यजनवदिह तत्त्यागहानेः कदाऽपि ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.4.4 वायुक्रियाधिकरणम्\n7. पूर्वेणैव तुल्यन्यायतया सिद्धं श्रेष्ठस्यापि प्राणस्योत्पाद्यत्वमुपजीव्य तत्तत्स्वरूपविशेषचिन्ता क्रियते । तदर्थविचारस्तु - किं श्रेष्ठप्राणो वायुमात्रतत्वं तत्क्रिया वा, अथ कञ्चन विशेषमापन्नो वायुरिति । अत्र पूर्वोक्तनीत्या प्राणस्यापि श्रेष्टस्य परजनितत्वं स्थापितमेव । तस्य स्वरूपमेवाधुना विचार्यते । किं देहान्तर्वायुमात्रं, किं वा तत्क्रियामात्रामिति । एतदनुवदति - प्राण इति । उभयमपि नेत्याह - नेति । तत्र हेतुमाह - पृथगिति । 'एतस्माज्जायते प्राणो मनस्सर्वेन्द्रियाणि च' इति प्राणस्य 'खं वायुर्ज्योतिः' इत्युक्तवायुना सह पृथक् उत्पत्तिवादात् द्रव्यवर्गे पठनाच्च द्रव्यत्वमेव समुचितम् । इत्थं वायुत्वं वायुक्रियात्वञ्च निरस्तम् । तर्हि तत्त्वान्तरत्वं स्यादित्याशङ्क्य परिहरति - नेति । तत्त्वान्तरत्वाभावे हेतुमाह - तेजस्त्व इत्यादिना । यथा वायुत्वावस्थापरित्यागेन तेजस्त्वावस्थाप्राप्तिः, एवं वायुत्वावस्थापरित्यागेन प्राणत्वावस्थाप्राप्तिरस्ति चेत् तत्त्वान्तरत्वं स्यात्, न चैवमस्ति, तस्माद्वायुविशेष एव प्राण इति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.4.4 वायुक्रियाधिकरणम्\nकिमयं मुख्यप्राणः वायुमात्रं. उत उच्छ्वासनिश्वासरूपा तत्क्रिया, अथवा अवस्थाविशेषापन्नो वायुरिति संशये 'यः प्राणस्स वायु'रिति श्रवणात् वायुमात्रं उच्छ्वासनिश्वासरूपा तत्क्रियावा। तत्र प्राणशब्दप्रयोगादिति पूर्वःपक्षः। सिद्धान्तस्तु- 'एतस्माज्जायत' इति मंत्रे पृथगुपदेशान्नवायुमात्रम्। वायुमात्रे प्राणशब्दाप्रयोगाच्च। अत एव तदीया निश्वासादिक्रियाऽपि न भवति। अग्न्यादिक्रियाया इव वायुक्रियाया अपि 'एतस्माज्जायत' इति द्रव्योत्पत्तिमंत्रे पृथगुत्पत्त्युपदेशानर्हत्वात् तस्याभावार्थप्रत्ययान्तप्राणशब्दार्हत्वेऽपि प्राणितीति कर्त्रर्थप्रत्ययान्तस्य प्राणिति अनेन जीवतीति करणार्थप्रत्ययान्तस्य वा तस्यां प्रयोगाभावादिति। ननु यदि वायुरेव किंचिदवस्थान्तरं प्राप्तंः प्राणः, तर्हि किमग्निरिव प्राणोपि वायुत्वं परित्यजेत्, नेत्युच्यते। नायमग्निवद्भूतान्तरं। किन्तु वायुत्वापरित्यागेनैव जीवस्य चक्षुरादिवदुपकरणविशेषः। तैर्विशिष्टत्वात्। प्राणसंवादे हि 'अथ ह प्राणा अहंश्रेयसे व्यूदिरे अहं\" श्रेयानस्मी'ति चक्षुरादिभिस्सहकलहाभिधानेन तत्समानच्छायत्वावसायात्, तदनन्तरं 'त्वंनश्रेष्ठोऽसीति चक्षुरादिवचनेन प्राणस्य मुख्यत्वनिर्धारणाच्च। समानजातीयानामेव हि सहशिष्टस्तुल्योपकारकत्व संशयेन परस्परोत्कर्षकलहः। कस्यचिदुपकारादिशयदर्शनेन मुख्यत्वनिर्धारणं\" च भवति। जीवोपकरणत्वेनप्रसिद्धैस्समानजातीयत्वञ्च प्राणस्यापि तदुपकरणत्वे सत्येव भवति। ननु चक्षुरादिभिरिव प्राणेन जीवस्योपकारविशेषो न दृश्यतइतिचेन्नायं दोषः। श्रुतिरेवाहि शरीरेन्द्रियधारणरूपां क्रियां तदुपकारत्वेन दर्शयति। यथा प्राणसंवादे चक्षुरादीन् प्रति प्राणस्य वचनं 'मामोहमापद्यथाहमेवैतत्पंचधात्मानं प्रविभज्य एतद्बाणमवष्टभ्य विधारयामी'ति। ननु पंचधा भेदे व्यानादयः किं प्राणात्तत्वांतराणि नेत्युच्यते। 'कामस्संकल्पोविचिकित्सा श्रद्धाऽश्रद्धाधृतिरधृतिर्ह्रीर्धीर्भीरित्येतत्सर्वं मनएवे'ति वचनात्कामसंकल्पादयो मनस इव प्राणवायोरकस्यैव प्राणापानादयोवृत्तिभेदाः। एतेनेन्द्रियाणां साधारणी वृत्तिः प्राणइति सांख्यपक्षे निरस्तः। तेहि कल्पयन्ति 'पंजरस्थानं सर्वेषां शुकानां पंजरचालनमिव वा सर्वासां खलकपोतिकानामुपरिपतितवागुरोत्क्षेपणमिववा शरीरस्थानां सर्वेषामिन्द्रियाणां\" साधारणवयापारः प्राण'इति। नैतद्युक्तं। इन्द्रियकार्यविषयोपलब्धिव्यतिरेकेणोच्छ्वासनिश्वासक्रियायाः, स्वात्मानं पंचधा विभज्य देहधारणक्रियायाश्च मुख्यप्राणस्वतंत्रकार्यस्यदर्शनात्॥ संग्रहकारिके॥ मुख्यप्राणोप्यक्षवर्गोक्तरीत्या ब्रह्मोत्पन्नोवायुमात्रं तथोक्तेः। देहांतर्वा तत्क्रिया श्वासरूपा मैवं द्रव्यैस्साकमुत्पत्तिवादात्॥ वायोरेवत्ववस्थांतरमयमिति संगच्छते वायुतोक्तिः\" पूर्वावस्थानुवृत्तेर्भवति दहनवन्नास्य भूतांतरत्वं। नित्यं संसारभाजामुपकरणमिदं शिष्यते चक्षुराधैः\" ख्यातात्यंतोपकारस्तनुकरणमयं धारयन्पञ्चवृत्तिः॥ इति वायुक्रियाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.4.4 वायुक्रियाधिकरणम्\nमुख्यःप्राणः किं वायुमात्रं उत तदीयस्पन्दनक्रिया उत वायुरेव कञ्चिदवस्थाविशेषमापन्न इति विशये 'यः प्राणस्सवायुरि'ति श्रुतेः वायुमात्रं प्राणः। अथवा उच्छ्रासनिश्वासात्मकवायुक्रियायां प्राणशब्दप्रसिद्धेः\" क्रियावा स्यादिति पूर्वपक्षे प्राप्त उच्यते- न वायुक्रिये पृथगुपदेशात्। 'एतस्माज्जायते प्राणो मनस्सर्वेन्द्रियाणि च। खं वायुर्ज्योतिराप' इति वाय्वपेक्षया पृथगेव द्रव्योत्पत्तिप्रकरणे व्यपदेशान्नवायुमात्रं तत्क्रिया वा प्राणाः।। तर्हि किमग्निवद्भूतान्तरं, नेत्याह-।।चक्षुरादिवत्तुतत्सहशिष्ठ्यादिभ्यः।। चक्षुरादिवदयं जीवोपकरणविशेषः नतत्वान्तरं, प्राणसंवादादिषु चक्षुरादिभिस्सह प्राणस्य शासनं श्रूयमाणं\" हि तत्साम्यमवगमयति। तथा मुख्यः प्राणइत्यादिव्यपदेशोऽपि प्रामशब्दितचक्षुरादिसाजात्यमेवावगमयतात्यर्थः।ननु प्राणस्यापि जीवोपकरणत्वे तद्वदुपकारविशेषक्रिया वक्तव्या। तदभावान्नोपकरणत्वमित्यत्राह- ।।अकरणत्त्वाच्च नदोषस्तथा हि दर्शयति।। करणं क्रिया। उपकारकक्रियाराहित्याद्यो दोषः स नसंभवति। शरीरदारणलक्षणोपकारकक्रियां हि श्रुतिरेव दर्शयति- 'अहमेवैतत्पञ्चधात्मानं विभज्यैतद्बाणमवष्ठम्य विधारयामी'ति 'प्राणेन रक्षन्नपरं कुलाय' मिति च। नत्वेवं नामभेदात्कार्यभेदाच्च प्राणापानादयस्तत्वांतंर स्युः, नेत्युच्यते-।।पञ्चवृत्तिर्मनोवद्व्यपदिश्यते।। यथा 'कामस्सङ्कल्पोविचिकित्सा श्रद्धाश्रद्धे'त्यादिवचनान्मनएव कार्यभेदाद्यथा कामादिशब्दैर्वयपदिश्यते, कामादयो नमनसस्तत्वांतरं, एवं 'प्राणोपानोव्यानउदानस्समान इत्येतत्सर्वं प्राणएवे'तिवचने प्राणस्यैकस्यैव कार्यभेदात् प्राणापानव्यानोदानादित्ववचनान्नतत्वान्तरं प्राणापानादयः, इति सिद्धान्तितम्। अत्र च धर्मभूतज्ञानावस्थाविशेषाः\" कामादयो मनसस्तत्वांतरमेवेति कथं कामादीनां तत्वान्तरत्वनिषेधइति वाच्यम्। 'कामादिरूपज्ञानपरिणामहेतुत्वावस्थस्य मनसएव कामादिशब्दैः\" अभिधानान्नतत्वान्तरं कामस्सङ्कल्प' इत्यादिवाक्ये कामादिशब्दितमिति व्यासार्यैरुक्तत्वात्। ।।इति वायुक्रियाधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.4.4 वायुक्रियाधिकरणम्\nis not available.सह शिष्टिरादिर्यस्य विशेष्याभिधानस्य तदेतमेवेति सह शिष्ट्यादिनेति वक्त्तुं युक्त्तम्, न तु सह शिष्टयादिभ्य इति तद्गुणसंविज्ञानबहुव्रीह्याश्रयणेऽपि सह शिष्टे विशेष्याभिधानस्य द्वित्वात् द्विवचनमेव स्यात् इत्याशङ्कयाह - अनेन बहुश्रुतिष्विति । अनेन बहुवचनेनेत्यर्थः । अस्यार्थस्य भाष्यकृदभिमतत्वं दर्शयति - श्रुतिभेदेन सह शिष्टय इति । ननु चक्षुरादिवत् उपकरणसमर्थनेन स्वतन्त्रशङ्काव्यावृत्तिवत् भूतान्तरत्वशङ्का न व्यावर्त्यते, भूतान्तरत्वेपि उपकरणत्वसम्भवात्, \"यः प्राणः स वायुः' इति श्रुत्या तच्छङ्कावारणे उपकरणत्वमकिञ्चिकरमिति चेत् न, न वयमुपकरणत्वेन भूतान्तरत्वं प्रतिक्षिपामः, येनायं दोषस्स्यात्, तु शब्देन भूतान्तरत्वं प्रतिक्षिप्यते, तत्र च \"यः प्राणः स वायुः, इति श्रुतिरेव हेतुः ततश्च तु शब्देन भूतान्तरत्वे प्रतिक्षिप्ते किं तदित्याकाङ्क्षायां चक्षुरादिवदुपकारकमित्युच्यते, ततश्च द्वयमपि अनेनैव सूत्रेण प्रतिपाद्यत इति भावः ॥9॥भाष्ये- नन्वेवं नामभेदात् रूपभेदाच्चेति, ननु कथं अस्याः शङ्काया उत्थानं पञ्चधा आत्मानं विभज्य एतद्वाणमवष्टभ्येति श्रुत्यनुसारेण पञ्चधा अवस्थितः देहेन्द्रियधारणादीनि करोतीति वदन्तं प्रति अस्याः शङ्काया अनुपन्यसनीयत्वादिति चेदुच्यते संज्ञाकार्यभेदसद्भावावस्थान्तरापत्तावपि ञ्चधा विभज्येत्यस्य विरोधादिति शङ्काभिप्रायात् ॥10॥भाष्ये- न कामादिकं मनसः तत्वान्तरमिति, कामादिकमित्यनेन कामादिहेर्तुमभन उच्यत इति द्रष्टव्यम् । केचित्तु मनशब्देन धमर्भूतज्ञानमुच्यत इत्यपि वदन्ति, भाष्ये- अपानादयोऽपि प्राणस्यैव वृत्ति विशेषाः- इति, स्थानविशेषवृत्यवच्छिन्नप्राण एव अपानादिव्यपदेशं लभत इति भावः । ननु श्रोत्रादिनिमित्ताश्शब्दादिविषयाः पञ्चवृत्तयो मनसः प्रसिद्धाः, ततश्च पञ्चवृत्तित्वांश एव मनसो दृष्टान्तत्वं वक्त्तव्यमिति यद्यभिनिवेशेन तदा योगशास्त्रप्रसिद्धाः प्रमाणविपर्ययादयः पञ्चवृत्तयः ग्राह्यन्त इत्यभिप्रेत्य पक्षान्तरमाह - प्रमाणविपर्ययादय । द्वितीयपक्षंदूषयति - सङ्कल्पस्यातिरिक्त्तत्वादिति । अत औचित्यादिति सङ्ख्याविशेषानादरे सिद्धे कामः सङ्कल्प इत्यादिशुति प्रसिद्धकामादिनानावृत्तेरिव पञ्चवृत्तिरिति वृत्तित्वेन ग्रहणमुचितम् । न तु श्रोत्रादिनानावृत्तेरिति भावः ॥ * ॥ ॥ इति वायुक्रियाधिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.4.4 वायुक्रियाधिकरणम्\nஇந்த ச்ரேஷ்ட ப்ராணன் கேவல வாயு ஸ்வரூபமா ? அல்லது அந்த வாயுவின் சலனாதிக்ரியையா? அல்லது தேஹாதிதாரணத்துக்கு அனுகுண மான ஓர் அவஸ்தாவிசேஷத்தோடுகூடின வாயுவா என சம்சயம். கேவல் வாயுவே என்பது முதல் பக்ஷம். ய: ப்ராண: ஸவாயு: என்று சொல்வதால்; இரண்டாவது பக்ஷம்- உச்ச்வாஸ நிச்வாஸ ரூபமான வாயுவின் க்ரியையே ப்ராணன் என்பது; இவற்றை நிரஸனம் செய்கிறார். நவாயுக்ரியே : வாயு மாத்ரமோ அதன் கரியையோ அன்று: ப்ருதக் உபதேசாத் - “ஏதஸ்மாஜ் ஜாயதே ப்ராண: மனஸ்ஸர்வேந்த்ரியாணிச'' - கம் வாயு : என்று வாயுவும், ப்ராணனும் ப்ரஹ்மத்திடமே உண்டாகின்றன வென்று தனித்தனியே சொல்வதால் என்றபடி. ஆகையால், தேஹதாரண யோக்யதாரூபமான விசேஷத்தையுடைய வாயுவே ப்ராணன் என்று ஸித்தம். இப்படி வாயுவைக் காட்டிலும் தனியாகச் சொல்லப்பட்ட அக்ன்யாதி களைப்போல வேறு ஒரு பூதமோ என்னும் சங்கையைப் பரிஹரிக்கிறார். (1)\nது சப்தம் சங்கையை நிவர்த்திப்பது. ப்ராணன் தேஜஸ் முதலியவை போல் பூதமல்ல ; சக்ஷஸ் (கண்) போன்ற இந்த்ரியங்கள்போல் ஜீவனுக்கு உபகரணமாகாது. தத்ஸஹ சிஷ்ட்யாதீப்ய: உபகரணங்களான அவற்றுடன் சேர்த்து உபதேசம் செய்யப்பட்டிருப்பதால் ப்ராணஸம்வாதத்தில் - ஸர்வே ப்ராணா: அஹம் ச்ரேயஸே விவதமானா: என்று சக்ஷராதி இந்த்ரியங்களையும் ப்ராணவாயுவையும் கூட்டி ப்ராண சப்தத்தாலே உபதேசிக்கிறது. ராதிகளைப்போலே ப்ராணவாயுவும் உபகரணம் என்றவகையில் சமமானால்தான் சக்ஷ\" பொருந்தும். யோயம் முக்ய ப்ராண: என்று ப்ராண சப்தத்தால் குறிப்பிடப் பட்டுள்ள கரணங்களுள் ப்ராணவாயு முக்யனென்று கூறியது ஸஹசிஷ்டி-ஆதிப்ய: என்ற ஆதிசப்தத்தின் பொருள். (2)\nஅகரணத்வாச்ச தோஷோந -ஜீவனுக்கு உபகரிக்கையென்னும் காரணம் இல்லாமையால் ப்ராணனுக்கு உபகரணத்வம் கூடாதென்ற தோஷமுமில்லை. ததாஹி தர்சயதி - யஸ்மின் உத்க்ராந்தே இதம் சரீரம் பாபிஷ்டதரமிவ த்ருச்யதே ஸவை ச்ரேஷ்ட: என்னும் ச்ருதி தானே ப்ராணவாயுவுக்கு தேஹேந்- த்ரியாதி அசைதில்ய கரணரூபமான உபசாரத்தைக் காட்டுகிறது. ஆகையால் தோஷமில்லையென்பதாம். (3)\nஒரே ப்ராணவாயுதான் ப்ராணாபாநாதி வ்ருத்திபேத மூலமாக ஐந்து பெயர்களால் குறிப்பிடப்படுகிறது. மனோவத் - ஒரே மனம் எப்படி காமனாதி வ்ருத்தி பேதத்தால் காமம் ஸங்கல்பம் விசிகித்ஸா ச்ரத்தா, அச்ரத்தா, த்ருதி, அத்ருதி,ஹ்ரீ (வெட்கம் ), தீ (புத்தி ), பீ (பயம்), என்றெல்லாம் வெவ் வேறாகக் கூறப்படுகிறதோ, அப்படியே வாயுவும் (ப்ராணன்) ஐந்து இடங் களில் இருப்பைக்கொண்டு ப்ராணாபா நாதிகளின் பெயர்களால் குறிப்பிடப் படுகிறது. இந்தப் ப்ராணன் - வாயுவா அல்லவா என சம்சயம். கதன் விபு என பூர்வபக்ஷம். ஸ ஏபி : த்ரிபி : லோகை: ஸம: என்று ஆனந்த்யம் சொல்வதால் என்று பூர்வபக்ஷத்தின் ஹேது. இதை நிரஸிக்கிறார். (4)"
                            }
                        ]
                    },
                    {
                        "verse_number": 30,
                        "original_text": "Adhikarana 2.4.5 श्रेष्ठाणुत्वाधिकरणम्\nअणुश्च॥2.4.12॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.4.5 श्रेष्ठाणुत्वाधिकरणम्\nअणुश्चायं पूर्ववदुत्क्रान्त्यादिश्रवणात् \"तमुत्क्रामन्तं प्राणोऽनूत्क्रामति\" इत्यादिषु। अधिकाशङ्का तु \"सम एभिस्त्रिभिर्लोकैः समोऽनेन सर्वेण\" \"प्राणे सर्वं प्रतिष्ठितं\" \"सर्वं हीदं प्राणेनावृतम्\" इत्यादिश्रवणात् महापरिमाण इति॥ परिहारस्तु- उत्क्रानत्यादिश्रवणातापरिच्छिन्नत्वे निश्चिते सर्वस्य प्राणिजातस्य प्राणायत्तस्थितित्वेन वैभववादोपपत्तिः- इति॥ 12॥\n॥ श्रेष्ठाणुत्वाधिकरणं समाप्तम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.4.5 श्रेष्ठाणुत्वाधिकरणम्\nकिमयं प्राणस्सर्वगतः, उताणुरिति संशयः । सर्वगत इति पूर्वः पक्षः, सम एभिस्त्रिभिर्लोकैस्समः इत्यादिना प्राणस्यानन्त्यव्यपदेशात् । राद्धान्तस्तु - तमुत्क्रामन्तं प्राणोऽनूत्क्रामति इत्युत्क्रान्तिवचनादिन्द्रियवत्प्राणश्चाणुः । एवमणुत्वे निश्चिते सति सर्वस्य प्राणायत्तस्थितित्वेन वैभववादः । सूत्रमपि व्याख्यातम् ।इति श्रेष्ठाणुत्वाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.4.5 श्रेष्ठाणुत्वाधिकरणम्\n\"प्राणोऽनूत्क्रामति\" इत्युत्क्रान्तेः अणुः ॥१२॥ इति श्रेष्ठाणुत्वाधिकरणम् ॥५॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.4.5 श्रेष्ठाणुत्वाधिकरणम्\n॥ अणुश्च ॥ किमयं पाणः सर्वगतः? ऊताणुः?, किं \"सम एभिर्लोकै\" रित्यानन्त्यव्यपदेशो विभुत्वं गयमति, नेति उत्क्रा न्तिश्रवणमानन्त्यस्य गौणतामवगमयति नेति यदा नावगमयति- तदानन्त्यव्यपदेशस्य विभुत्वगमकत्वात्सर्वगतः, यदा गौणत्वं गमयति- तदाऽनन्त्योक्त्तेर्गौणत्वादणुरिति, \"सम एभिन्त्रिभि\" रित्यादिवाक्यानि नैकत्र क्रमपठितानि \"श्रेष्ठश्चे\" ति सूत्रे श्रुत्या पूर्वपक्षोत्यानेऽपि परिहारः पूर्वाधिकरणेन तुल्यः, एकत्वावदारणादिभिरुत्पविमत्तत्वे सिद्धे सृष्टेः प्रागवस्थानवावयस्य ब्रह्मपरत्वोपपानात् \"अणवश्चे\"त्यत्रानन्त्यश्रत्तेरुपासनार्थतया निर्वाहः कृतः, न तथाऽस्य निर्वाह इतीदमधिकरणान्तरम्॥ परैरानन्त्यश्रुतेस्समष्टिविषयतया हिरण्यगर्भविषयतया वृत्तिविषयतया च निर्वाहः कृतः, हिरण्यगर्भस्य तच्छरीरपरिच्छिन्नप्राणसमष्टेश्च वृत्तेश्च शरीरावच्छिन्नत्वादेव विभुत्वायोगात् प्रभावोत्कर्षपरत्वेन निवाह उपपन्नः ॥\n॥ श्रेष्ठाणुत्वाधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.4.5 श्रेष्ठाणुत्वाधिकरणम्\n8. उक्तः प्राणस्त्रिलोक्या सम इति स जगद्व्यापकोऽस्त्वित्ययुक्तं  \nजीवाक्षन्यायतस्तत्सहपठिततदुत्क्रान्तिगत्यादिबाधात् ।  \nस्तुत्यर्था सर्वसाम्यश्रुतिरिह करणक्षेत्रधृत्यादिहेतौ  \nदेहेऽनल्पोपकारस्स्फुरति च दशधा वृत्तिभेदैर्विभक्तः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.4.5 श्रेष्ठाणुत्वाधिकरणम्\n8. 'श्रेष्ठश्च' इत्यत्र श्रेष्ठप्राणस्यापि ब्रह्मकार्यत्वं तुल्यन्यायसिद्धं प्रतिपादितम् । तस्य च 'न वायुक्तिये पृथगुपदेशात्' इत्यत्र स्वरूपविशेषो वर्णितः।अधुना पुनरणुत्वमुपवर्ण्यते । तदर्थविचारस्तु - किं प्राणस्सर्वगतोऽथवाऽणुरिति । किं 'सम एभिस्त्रिभिर्लोकैः' इत्यानन्त्यव्यपदेशः विभुत्वमवगमयति नेति । किं 'प्राणमनूत्क्रामन्तं सर्वे प्राणा अनूत्क्रामन्ति' इति प्राणस्य गतिश्रवणमानन्त्यश्रवणस्य प्राणायत्तस्थितित्वेन स्तुत्यर्थत्वेन गौणत्ववगमयति नेति । अत्र 'सम एभिस्त्रिभिर्लोकैः' इति त्रैलोक्यसाम्यवचनात् स जगद्व्यापको भवत्विति पूर्वपक्षमाह - उक्त इत्यादिना । तत्प्रतिपक्षिपति - अयुक्तमिति । तत्र हेतुमाह - जीवेति । जीवस्य इन्द्रियाणाञ्च देहादुत्क्रान्तिश्श्रूयते तथा प्राणस्यापि, तेन विभुत्वं न घटते; उत्क्रान्तिगत्यागतीनां बाधादित्यर्थः । 'सम एभिस्त्रिभिर्लोकैः' इत्यादिः सर्वसाम्यश्रुतिरिह कथमित्याशङ्क्य स्तुत्यर्थत्वेन निर्वहति - स्तुत्यर्थेति ।स्तुतावपि हेतुमाह - करणेति । अयमर्थः - करणक्षेत्रधृत्यादिहेतौ प्राणे देहविषये बहूपकारकत्वमस्ति । स च वृत्तिभेदैर्दशधा विभक्तः प्राणः ।दृश्यते हि प्राणापानव्यानोदानसमानरूपेण पञ्चविधो वायुः । तधा नागकूर्मकृकरदेवदत्तधनञ्जयभेदेनापि पञ्च वायवो ह्यायुर्वेदादिप्रसिद्धा योगतन्त्रे विस्तृताश्च, ते चोपकारकत्वभेदाद् भिन्नाः । तेन स्तुतिविषयत्वं युज्यत इति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.4.5 श्रेष्ठाणुत्वाधिकरणम्\nप्राणस्वरूपनिर्धारणान्तरं तत्परिमाणं निरूप्यतइति संगतिः। प्राणोविभुः परिच्छिन्नोवेति श्रुतिविप्रतिपत्तेस्संशये विभुरिति पूर्वःपक्षः। 'समएभिस्त्रिभिर्लोकैस्समोनेन सर्वेण, प्राणे सर्वं प्रतिष्ठितं, सर्वं हीदं प्राणेनावृत'मिति श्रवणात्। नन्विन्द्रियाणामानन्त्यश्रवणेऽपि उक्रमणादिलिंगेन परिच्छिन्नत्वं प्रसाधितं, तेनैव न्यायेन प्राणस्यापि परिच्छिन्नत्वं सिध्येत्। किमनेनाधिकरणेन। उच्यते- उपास्तिविधानांतर्गतमानन्त्यं, इदंतु नतथेति पूर्वपक्षीमन्यते। यद्वा 'सर्वंहीदंप्राणेनावृत'मितीत्युपपत्तिसहितं सर्वसाम्यश्रवणमुत्क्रमणादिलिंगात् प्रबलं। अतस्तदौपयिकोत्क्रमणादिरूपं वाच्यमिति पूर्वपक्ष्यभिप्रायः। उपासनाविधिशेषत्वं सर्वसाम्यलिंगेपि तुल्यं 'एवमेतत्साम्यं वेदे'त्युपासनाविधिसन्निधानात्। 'प्राणे सर्वं प्रतिष्ठितं सर्वाहीदं प्राणेनावृत'मित्येतदपि सर्वस्य शरीरस्य प्राणे प्रतिष्ठितत्वं प्राणेनावृतत्वं च ब्रूते। न तु सर्वस्य जगतः\" प्राणावृतत्वरूपं। प्राणस्य व्यापकत्वं हिशब्दप्रयोगेन प्रसिद्धार्थवादत्वावगमात् शरीरस्येव च प्राणप्रतिष्ठितत्वप्राणावृतत्वयोः\" लोकतश्श्रुत्यंतरतश्च प्रसिद्धेरिति सिद्धान्तः॥ संग्रहकारिका॥ समएभिस्त्रिभिर्लोकैरित्याम्नानादयं विभुः। अणुरुत्क्रमणादिभ्यः सर्वसाम्यश्रुतिस्स्तुतिः॥ इति श्रेष्ठाणुत्वाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.4.5 श्रेष्ठाणुत्वाधिकरणम्\nवाजसनेयके प्राणविद्यायां 'यद्वेव समः प्सुषिणा समो मशके न समो नागे न सम एभिस्त्रिभिर्लोकैस्समो अनेन सर्वेणे'ति श्रुत्या यथा घटमदीपप्रभा तावन्मात्रव्यापिनी प्रासाददीपप्रभा च प्रासादव्यापिनी एवं मुख्यप्राणोऽपि ब्रह्मादिपिपीलिकांतरशरीरेषु तत्तच्छरीरानुरूपव्याप्तिगत्वेन विभुस्स्यादिति पूर्वः पक्षः। सिद्धान्तस्तु 'तमुत्क्रामन्तं प्राणो नूत्क्रामती'ति इन्द्रियाणामिव मुख्यप्राणस्यापि उत्क्रांतिश्रवणादणुत्वमिति।। ।।इति श्रेष्ठाणुत्वाधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.4.5 श्रेष्ठाणुत्वाधिकरणम्\nन तथास्य वाक्यस्य निर्वाह इति - यद्यपि \"य एवमेतत्सामवेद' इत्युपासनं प्रतीयते, तथापि \"स यो ह वैताननन्तानुपासते' इत्युपासनविधिवाक्ये आनन्त्यकीर्तनवत् साम्यस्य विधिवाक्ये कीर्तनाभावात् उदाहृतश्रुतौ प्राणस्य सर्वसाम्यमुकत्वा सर्वहीदं प्राणेनावृत' मिति उपपविकीर्तनात् सोपपत्तिकविभुत्वग्रहणस्य प्राबल्यमिति अधिकाशङ्का सम्भवति, तथापि \"समः प्लुषिणा समोमशकेन समो नागेन सम एभिस्त्रिभिन्स्त्रभिर्लोकैः समः सर्वेण' इति विरुद्धपरिमाणश्रवणात् उत्क्रान्त्यादेः अनन्यथासिद्धत्वात्, \"सर्वं हीदं प्राणेनावृत'मिति प्राणे सामान्यविषयतया कथञ्चित् वैभवविषयरूपतया वा उपपत्तिरिति सिद्धान्तः, आधिदैवकेन समष्टिरूपेण हैरण्यगर्भेण प्राणात्मना एतद्विभुत्वमाम्नायते नत्वध्यात्मिकेनेति तद्भाष्योक्त्तमनुवदति । परैरान्त्यश्रुतेरिति - समष्टिरूपेण समष्टिस्सामान्यम् ॥12॥ ॥ इति श्रेष्ठाणुत्वादिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.4.5 श्रेष्ठाणुत्वाधिकरणम्\nத முத்க்ராமந்தம் ப்ராணோடநூத்க்ராமதி என்று உத்க்ராந்தி சொல்வதால் இந்த்ரியங்கள் போலே ப்ராணனும் ஸூக்ஷ்ம பரிமாணமுள்ளது. த்ரிபி: ப்ராணை : சம: என்றது ப்ராணனைத் துதிப்பதேயன்றி வேறல்ல.(5)"
                            }
                        ]
                    },
                    {
                        "verse_number": 31,
                        "original_text": "Adhikarana 2.4.6 ज्योतिराद्यधिष्ठानाधिकरणम्\nज्योतिराद्यधिष्ठानं तु तदामननात्प्राणवता शब्दात्॥2.4.13॥\nतस्य च नित्यत्वात्॥2.4.14॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.4.6 ज्योतिराद्यधिष्ठानाधिकरणम्\nसश्रेष्ठानां प्राणानां ब्रह्मणानां ब्रह्मण उत्पत्तिरियत्ता परिमाणं चोक्त्तम्, तेषां प्राणा नामग्न्यादिदेवताधिष्ठितत्वं च पूर्वमेव \"अभिमानिव्यपदेशस्तु विशेषानुगतिभ्या\"मित्यनेन सूत्रेण प्रसङ्गादुपपादितम् जीवस्य च स्वभोगसाधनानामेषामधिष्ठातृत्वं लोकसिद्धम्, \"एवमेवैष एतान् प्राणान् गृहीत्वा स्वेशरीरे यथा कामं परिवर्त्तते\" इत्यादिनुतिसिद्धं च। तदिदं जीवस्याग्न्यादिदेवतानां च प्राणविषयमधिष्ठानं किं स्वायत्तम्? उत परमात्मायत्तमिति विशये नैरपेक्ष्यात्स्वायत्तम्॥ इति प्राप्त उच्यते- ज्योतिराद्यधिष्ठानमिति। प्राणवता जीवेन सह ज्योतिरादीनामग्न्यादिदेवतानां प्राणविषयमधिष्ठानम्, तदामननात् तस्य परात्मन आमननाद्भवति। आमननम् आभिमुख्येन मननम्, परमात्मनः सङ्कल्पादेव भवतीत्यर्थः। कुत एतत्? शब्दात्- इन्द्रियाणां साभिमानिदेवतानां जीवात्मनश्च स्वकाय्यर्ेषु परमपुरुषमननायत्तत्वशास्त्रात्। यथाऽन्तर्य्यामि ब्राह्मणादिषु \"योऽग्नौ तिष्ठन्नग्नेन्तरो यमग्निर्न वेद यस्याग्निः शरीरं योऽग्निमन्तरो यमयति स त आत्मान्तयोम्यमृतः\" \"यो वायौ तिष्ठन्\" \"य आदित्ये तिष्ठन्\" \"य आत्मनि तिष्ठन्\" \"यश्चक्षुषि तिष्ठन्\" इत्यादि। यथा च \"भीषास्माद्वातः पवते भीषोदेति सूर्य्यः। भीषाऽस्मादग्निश्चेन्द्रश्च मृत्युर्धावति पञ्चमः\" इति। तथा \"एतस्य वा अक्षरस्य प्रशासने गागिर् सूर्याचन्द्रमसौ विधृतौ तिष्ठतः\" इत्यादि॥ 13॥\nसर्वेषां परमात्माधिष्ठितत्वस्य नित्यत्वात्, स्वरूपानुबन्धित्वेन नियतत्वाच्च तत्सङ्कल्पादेवैषामधिष्ठातृत्वमवर्जनीयम्। \"तत्सृष्टवा तदेवानुप्राविशत् तदनुप्रविश्य सच्च त्यच्चाभवत्\" इत्यादिनापरमपुरुषस्य नियन्तृत्वेन सर्वचिदचिद्वस्त्वनुप्रवेशः स्वरूपानुबन्धी श्रूयते; स्मर्यते च \"विष्टभ्याहमिदं कृत्स्नमेकांशेन स्थितो जगत्\" इति॥ 14॥॥\n॥ ज्योतिराद्यधिष्ठानाधिकरणं समाप्तम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.4.6 ज्योतिराद्यधिष्ठानाधिकरणम्\nअग्न्यादीनां जीवस्य चेन्द्रियाधिष्ठानं परमात्मायत्तमिति परात्तु तच्छ्रुतेरित्युक्तमेव स्मारयति विषयव्याप्तिज्ञापनाय । प्राणवता जीवेन सह, ज्योतिरादेः - अग्न्यादेः वागाद्यधिष्ठानम्, तदामननात् - परमात्मामननाद्भवति । आमननम् - आभिमुख्येन मननम्; तत्सङ्कल्पादेव भवतीत्यर्थः; योऽग्नौ तिष्ठन् ... योऽग्निमन्तरो यमयति इत्यादिशब्दात् ॥\nसर्वेषामात्मतयाऽनुप्रविश्य, सर्वनियमनस्य नित्यत्वात् - परमात्मनः अवर्जनीयत्वादित्यर्थः, तत्सृष्ट्वा, तदेवानुप्राविशत् इति श्रुतेः ॥ इति ज्योतिराद्यधिष्ठानाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.4.6 ज्योतिराद्यधिष्ठानाधिकरणम्\nजीवेन सह अग्न्यादेः इन्द्रियाद्यधिष्ठानं परमात्मसङ्कल्पादेव भवति । \"योऽग्नौ तिष्ठन् .. योऽग्निमन्तरो यमयति\" इत्यादिशब्दात् ॥१३॥\nसर्वस्य तन्नियाम्यत्वनियमात् ॥१४॥ इति ज्योतिराद्यधिष्ठानाधिकरणम् ॥६॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.4.6 ज्योतिराद्यधिष्ठानाधिकरणम्\nज्योतिराद्यधिष्ठानं तु तदामननात्प्राणवता शब्दात् ॥ 13 ॥ अवान्तरसङ्गतिं वदन्विेषयं शोधयति - सश्रेष्ठानामिति । इयत्तासङ्ख्या, परिमाणं सङ्खयातानां प्रत्येकं परिमितिः, जीवस्याग्न्यादिदेवतानां च प्राणविषयमधिष्ठानं किं स्वायत्तम्? उत परमारमायत्तं? तेषां तत्र नैरपेक्ष्यप्रतीतिः समीचीना? उत भ्रान्दिभूलेति, समीचीनत्वे स्वायत्तता, भ्रान्तिमूलत्वे परमात्माधीनता । नैरपेक्ष्यात् - जीवस्याप्याराध्यत्वात्तस्याभिमतफलप्रदत्वादिति भावः ॥ * ॥ परात्तु तच्छ्रुतेरित्यधिकरणे जीवस्य परायत्तकर्तृत्वे सिद्धेऽप्यत्र प्राणवच्छब्देन जीवस्योपादानं दृष्टान्ततयेति मन्तव्यम् ।\n॥ तस्य च नित्यत्वात् ॥ 14 ॥ आदिशब्देन \"स ईशोऽस्य जगतो नित्यमेव\" इत्यादिविवक्षितम्, अग्न्यादीनां\nदेवतानां स्वरूपे स्वतः सिद्धे इन्द्रियाद्यधिष्ठानमात्रमेव परायत्तमिति न कथ्यते, अपि तु तेषां सत्ताऽपि परमात्मायत्ता, किं पुनरिन्द्रियाद्यधिष्ठानस्य परायत्तत्वमित्यर्थः - विष्टभ्याहमिति । अविशेषेण कृत्स्नं जगदवष्टभ्येति वचनाज्जगत्त्वप्रयुक्त्तं भगवदायत्तत्वमिति सिद्धम् । । सर्वेऽपि परे त्वेतदधिकरणमेवं वणर्यन्ति, सर्वे प्राणा अग्न्यादिभिरनधिष्ठिताः कार्य्यकाराः स्वमहिम्नैव कार्यकरत्वोपपत्तेः, अन्यथाऽग्न्यादीनामेव भोक्त्तृत्वप्रसङ्गादिति पूर्वपक्षं कृत्वा श्रुतिवशात्तदधिष्ठिताः कार्यकरा इति सिद्धन्तयति \"प्राणवता शब्दा\"दिति सूत्रान्तरम् अग्न्यादीनां भोक्त्तृत्वप्रसङ्गपरिहारपरं व्याचक्षते, वागादीनां प्राणवता सम्बन्धः, \"अय यो वेदेदं जिघ्राणि\" इत्यादिशब्दादिति तस्य जीवस्य शरीरे भोक्त्तृत्वेन नित्यत्वम्, अग्नत्यादीनां तु स्वपादावपक्रमणादिति चरमं सूत्रं वर्णयन्ति तदयुक्त्तम \"अभिमानिव्यपदेशस्तु विशेशनुगतिभ्या\" मित्याग्न्याद्यधिष्ठानस्योक्त्तत्वात्, तस्य तत्रानपाकृतत्वाच्च सालक्षण्यनियम एव हि तत्र निरस्तः । जीवस्य तदधिष्ठातृत्वं च \"उपादानाद्विहारोपदेशाच्च\" इत्युक्त्तम् । अग्न्यादीनां भोक्त्तृत्वप्रसङ्गः परिहर्त्तव्य इति चेन्न- वागादीनामग्न्यादिदेहस्थत्वाभावेन तैस्तासां भोक्त्तृत्वाप्रसङ्गात्, स्वदेहस्थेन्द्रियाणां हि भोगसाधनत्वम् इह तत्परिहाराश्रवणाच्च तत्परिहारो विवक्षित इति चेन्न- इह तत्परिहारैकान्जतत्वाभावात्सूत्राक्षराणाम् इहाभिप्रेततया वर्णितस्य परिहारस्य अभिमानिव्यपदेशसूत्रेणैवाभिप्रेतत्वोपपत्तेः, परमात्माधीनत्वस्य श्रुतिसिद्धत्वस्य निरूपणीयत्वाच्च तद्विषयत्वमेव युक्त्तं, तथा च सति \"प्राणवता शब्दा\" दित्यस्य पृथक्सूत्रत्वाभावोऽर्थवादेव भवति ॥\n॥ ज्योतिराद्यधिष्ठानाधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.4.6 ज्योतिराद्यधिष्ठानाधिकरणम्\n9. भोक्तॄणां देवतानामपि तनुकरणाधिष्ठितिर्नेशतन्त्रा  \nतत्स्वातन्त्र्यप्रदानादिति न तनुभृतस्तच्छरीरं हि सर्वे ।  \nनित्ये तत्पारतन्त्र्ये क्वचिदपि न भवेद्राजसामन्तनीतिः  \nप्राणन्यायात् प्रभुत्वं तदिह परवशं चेतनानां स्वशक्ये ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.4.6 ज्योतिराद्यधिष्ठानाधिकरणम्\n9. अत्र सङ्गतिर्भाष्ये 'सश्रेष्ठानां प्राणानां ब्रह्मण उत्पत्तिरियत्तापरिमाणञ्चोक्तम् । तेषां प्राणानामग्न्यादिदेवताधिष्ठितत्वञ्च पूर्वमेव 'अभिमानिव्यपपदेशस्तु विशेषानुगतिभ्याम्' इत्यनेन सूत्रेण प्रसङ्गादुपपादितम् । जीवस्य च स्वभोगसाधनानामेषामधिष्ठातृत्वं लोकसिद्धम् । 'एवमेवैष एतान्प्राणान्गृहीत्वा स्वे शरीरे यथाकामं परिवर्तते' इत्यादिश्रुतिसिद्धञ्च । तदिदं जीवस्याग्न्यादितेवतानाञ्च प्राणविषयमधिष्ठानं किं स्वायत्तमुत परमात्मायत्तमिति विशये' इति । तदर्थविचारस्तु - ज्योतिरादीनामग्न्यादीनां जीवस्य चेन्द्रियाधिष्ठानं किं परमात्मायत्तमुत स्वायत्तमिति । किं तेषां तत्रतत्र नैरपेक्ष्यप्रतीतिस्समीचीना, उत भ्रान्तिमूलेति । किं नैरपेक्ष्यप्रतीतौ बाधकं प्रमाणमस्ति न वेति । तत्र पूर्वपक्षमालपति - भोक्तॄणामिति । तत्तच्छरीरे भोक्तॄणां जीवानां चक्षुराद्यधिष्ठातॄणामग्न्यादिदेवतानामपि देहेन्द्रियाद्यधिष्ठानं नेश्वराधीनम् । तत्स्वातन्त्र्यप्रदानादिति । अयमर्थः - ईश्वरः खलु सामान्येन सर्वेषामपि चेतनानां ज्ञानचिकीर्षाप्रयत्नादिप्रदानेन स्वातन्त्र्यमापादयति । तेनेश्वरेण दत्तस्वातन्त्र्या जीवाः करणकलेबराद्यधिष्ठाने स्वयमेव प्रवर्तन्त इति युक्तम् । तन्निराकरोति - नेति । तदेव विवृणोति - तनुभृत इति । अयमर्थः - सर्वे तनुभृतो जीवा ईश्वरस्य शरीरमेव । शरीरञ्च नियताधिष्ठेयं नियतविधेयं नियतशेषञ्चेति निरणैषुः । तेन नियतपरतन्त्रा एव जीवाः । 'तत्सृष्ट्वा । तदेवानुप्राविशत्', 'तेन विना तृणाग्रमपि न चलति' इत्यादिप्रमाणशतप्रतिपन्नत्वात् । तेन राजसामन्तनीतिः क्वचिदपीश्वरपरतन्त्रे न स्यादेव । सामन्ताः खलूच्छ्वासनिःश्वासचिन्तितनिमिषितादिकार्येषु स्वतन्त्रा अपि राजाज्ञामप्यनुवर्तन्ते । न चैवमीश्वरपरतन्त्रेषु स्वातन्त्र्यगन्धोऽप्यस्ति । तत्र दृष्टान्तमाह - प्राणन्यायादिति । नहि जागरावस्थायामेव प्राणिति, अपितु सुषुप्त्यवस्थायामपि । नहि सुषुप्त उच्छ्वासादौ स्वतन्त्रबुद्ध्या प्रवर्तते, अपि त्वीश्वरप्रेरित एवेति हि भवतामपि सिद्धान्तः । तर्हि कार्यवर्गेषु कर्तुः प्रभुत्वमस्ति, जीवस्य करणप्रेरणादिषु स्वातन्त्र्याभावे कथं तत्प्रभुत्वमित्याशङ्क्य परिहरति - प्रभुत्वमिति । जीवानां स्वशक्यविषये प्रभुत्वमपि परमात्मपरतन्त्रमेव, प्रयोज्यकर्तृत्वात् । ईश्वरस्यैव प्रयोजककर्तृत्वात् । समुद्रलङ्घनादावशक्यकार्ये कर्तृत्वप्रसङ्गोऽपि नास्तीति वक्तुं स्वशक्य इत्युक्तम् ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.4.6 ज्योतिराद्यधिष्ठानाधिकरणम्\nप्राणानामुत्पत्तिमत्तापरिमाणादिविचारानन्तरं अग्न्यादिदेवताधिष्ठितत्वप्रकारविशेषश्चित्यत इति संगतिः। किमग्न्यादिदेवतानां प्राणाधिष्ठातृत्वं\" 'अभिमानिव्यपदेशस्तु विशेषानुगतिभ्या'मिति प्राक्प्रसंगादुक्तं। तत् स्वस्वायत्तं उत ईश्वरायत्तमिति संदेहे पूर्वपक्षः-यद्यपि 'परात्त तच्छ्रुते'रित्यधिकरणे जीवानां कर्तृत्वमीश्वरायत्तमित्युक्तं, तथापि अग्न्यादित्यादीनामीश्वरदत्तैश्वर्याणां ईश्वरवत् वरदायित्वफलप्रदत्वादिसत्वेन स्वातंत्र्यसत्वात्तत्तदायत्तमेवाधिष्ठातृत्वमस्तु परायत्तताश्रुतेः मनुष्यादिविषयत्वेन संकोचोपपत्तेरिति। सिद्धान्तस्तु- ज्योतिरादीनामग्न्यादित्यादीनां यच्चक्षुराद्यधिष्ठातृत्वं तत्परमेश्वरस्यैव संकल्पात्। कुतः? तस्य सर्वान्तर्यामित्वश्रुतेः। अतो यथा जीवस्य 'एवमेवैष एतान् प्राणान् गृहीत्वा स्वे शरीरे यथाकामं परिचर्तत' इति स्वातंत्र्यश्रवणेऽपि तस्य इन्द्रियाधिष्ठातृत्वं\" परायत्तं, एवमभिमानिदेवतानामपीति युक्तं। ननु परमेश्वरदत्तैश्वर्येम देवतानां मनुष्यादिभ्यो विशेषोस्तीति चेन्न। सर्वेषां संसारिणामीश्वरनियम्यत्वस्य नित्यत्त्वात् 'स ईशोऽस्य जगतोनित्यएवे'त्यविशेषश्रवणात्। अतः प्राग्देवतापदप्राप्तेः परमेश्वरनियम्यानां तासां तदनन्तरमपि अमात्यानां\" राजनियम्यत्ववत् ईश्वरनियम्यत्वमवर्जनीयमे॥ संग्रहकारिके॥ अग्न्यादिदेवतानामाराध्यानां फलप्रदानांच। प्राणाधिष्ठातृत्वं स्वायत्तं भवतु को दोषः॥ मैवं तदीश्वरादीनां तासां प्राणवता सह। नित्यानुबन्धिनीह्येषां सर्वेषां तन्नियम्यता॥ इति ज्योतिराद्यधिष्ठानाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.4.6 ज्योतिराद्यधिष्ठानाधिकरणम्\nजीवस्य यत्स्वभोगसाधनशरीराद्यधिष्ठातृत्वं न तत्परमायत्तमिति पूर्वपक्षे प्राप्त उच्यते- ज्योतिराद्यधिष्ठानं तु तदामननात्प्राणवता शब्दात्। प्राणवता जीवेन सह ज्योतिरादीनां अग्न्यादिदेवतानां\" यत्प्राणविषयमधिष्ठानं जीवेनाग्न्यादिदेवताभिश्च क्रियमाणं प्राणकर्मकाधिष्ठानं यत् तत् तदामननात् तस्य परमात्मन आमननात्सङ्कल्पादेव भवति। 'योऽग्नौ तिष्ठन्नग्नेरन्तरोयमग्निर्न वेद यस्याग्निश्शरीरं\" योऽग्निमन्तरोयमयति, य आत्मनि तिष्ठ'न्नित्यादिशब्दात्।।।।तस्य च नित्यत्वात्।। सर्वेषां परमात्मनाधिष्ठितत्वस्य यावत्स्वरूपभावित्वाच्चेति स्थितम्।। ।।इति ज्योतिराद्यधिष्ठानाधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.4.6 ज्योतिराद्यधिष्ठानाधिकरणम्\nजीवस्याऽप्याराध्यत्वादिति - आदित्यादीनां चक्षुराद्यधिष्ठातृणां परमात्मदत्तैश्वर्य्याणाम् ईश्वरवदाराध्यत्वपलप्रदत्वसत्त्वेन स्वातन्त्र्यमप्यस्तु, कर्तृत्वस्य परायत्तताश्रुतेः मनुष्यादिविषयत्वेन सङ्कोचसम्भवेन स्वातन्त्र्यश्रुतेः वावनायोगादिति भावः । जीवस्योपादानं दृष्टान्ततयेति मन्तव्यमिति । नन्वग्न्यादीनामपि जीवरूपतया \"परात्तु त्तच्छ्रुतेः' इत्यस्य विषयतया सिद्धत्वात् प्राणवतो दृष्टान्तत्वमग्न्यादीनां दार्ष्टान्तिकत्वमिति व्यवस्था कथं सिद्धयति इति चेत्- सत्यम्, अग्न्यादीनां महामहिमशालिनां परमात्मायत्तकर्तृत्वमनपेक्षितमितिशङ्कायामग्न्यादिविषयसम्भवादिति भावः । केचित्तु- वस्तुतस्तु इदं तस्यैव स्मरणार्थम् अत एव संज्ञामूर्त्त्यधिकरणभाष्ये स्थिरीकरणाय स्मारितमित्याहुः ॥13॥भाष्ये परमात्माधिष्ठितत्वस्य नित्यत्वादिति, पूर्वसूत्रे तदामबननात्, भवतीति यद्भवनं प्रतीतं तदेव परमाधििेठतत्वं तस्येति तच्छब्देन परामृश्यत इति भावः । ॥ इति ज्योतिराद्यधिष्ठानाधिकरणम् ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.4.6 ज्योतिराद्यधिष्ठानाधिकरणम्\nஅதிகரணத்தில் உறுதிப்படுத்துகிறார் என்று ஸங்கதி. ப்ராணவதா -ப்ராணனின் நியந்தாவென ஜீவனுடன்கூட ஜ்யோதி ராதித்யதிஷ்டானம் - அக்னியாதி தேவதைகளுக்கு வாகாதி - இந்த்ரியங்களில் அதிஷ்டானமானது, ததாமநநாத்து ஆபிமுக்யேந மனனம் ஆமனனம் – ஸங்கல்பம் - அந்த பரம புருஷனின் ஸங்கல்பத்தாலேயே ஏற்படுகிறது என்று கருத்து. ஏனெனில், சப்தாத் - யோsக்னௌ திஷ்டன் அக்னி மந்தரோ ய மயதி, ய ஆத்மனி திஷ்டன் இத்யாதி சப்தங்களாலென்றபடி. (1)\nதஸ்ய - ஸமஸ்த வஸ்துக்களும் பரமாதிஷ்டிதமென்பதற்கு, நித்யத்வாச்ச ஸ்வரூபாநுபந்தியாய் நியதத்வம் இருப்பதால்; ஆகவே, பகவத் ஸங்கல்பத்தால் தானே அக்ன்யாதி தேவதைகளுக்கு இந்த்ரியாதிஷ்டாத்ருத்வம் தவிர்க்க முடியாதது ஆகிறது. தத்ஸ்ருஷ்ட்வா -ததேவானுப்ராவிசத் ததனுப்ரவிச்ய ஸச்சத்யச்சாபவத் என்று ஸர்வ நியந்தாவாய் இருந்து அனுப்ரவேசம் செய்தார் என்பது ச்ருதியிலிருப்பதால் என்று கருத்து. (2)"
                            }
                        ]
                    },
                    {
                        "verse_number": 32,
                        "original_text": "Adhikarana 2.4.7 इन्द्रियाधिकरणम्\nत इन्द्रियाणि तद्व्यपदेशादन्यत्र श्रेष्ठात्॥2.4.15॥\nभेदश्रुतेर्वैलक्षण्याच्च ॥2.4.16॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.4.7 इन्द्रियाधिकरणम्\nकिं सर्वे प्राणशब्दनिर्दिष्टा इन्द्रियाणि, उत श्रेष्ठप्राणव्यतिरिक्त्ता एवेति विशये प्राण शब्दवाच्यत्वात्करणत्वाच्च सर्व एवेन्द्रियाणि॥ इति प्राप्त उच्यते- श्रेष्ठव्यतिरिक्त्ता एव प्राणा इद्रियाणि, कुतः श्रेष्ठादन्येष्वेव प्राणेषु तद्व्यपदेशात्। \"इन्द्रियाणि दशैकं च पञ्च चेन्द्रियगोचराः\" इत्यादिभिश्चक्षुरादिषु समनेस्केष्वेवेन्द्रियशब्दो व्यपदिश्यते॥ 15॥\n\"एतस्माज्जायते प्राणो मनस्सर्वेन्द्रियाणि च\" इत्यादिष्विन्द्रियेभ्यः प्राणस्य पृथक् श्रवणात् प्राणव्यतिरिक्त्तानामेवेन्द्रियत्वमवगम्यते। मनसः पृथक्श्रवणेऽपि तस्यान्यत्रेन्द्रियान्तर्भाव उक्त्तः \"मनःषष्ठानीन्द्रियाणि\" इत्यादौ। वैलक्षण्यं चक्षुरादिभ्यः श्रेष्ठप्राणस्योपलभ्यते, सुषुप्तौ हि प्राणस्य वृत्तिरुपलभ्यते, चक्षुरादीनां तु वृत्तिर्नोपलभ्यते। कार्य्यं च चक्षुर्वागादीनां समनस्कानां ज्ञानकर्मसाधनत्वम्, प्राणस्य तु शरीरेन्द्रियधारणम्, प्राणाधीनधारणत्वात्त्विन्द्रियेषु प्राणशब्दव्यपदेशः, तथा च श्रुतिः \"त एतस्यैव सर्वेरूपमभवन् तस्मादेत एतेनाख्यायन्ते\" इति। रूपमभवन् शरीरमभवन् तदधीनप्रवृत्तयोऽभवन्नित्यर्थः॥ 16॥ \n॥ इति इन्द्रियाधिकरणम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.4.7 इन्द्रियाधिकरणम्\nकिं प्राणशब्दनिर्दिष्टाः सर्व एवेन्द्रियाणि, उत श्रेष्ठव्यतिरिक्ताः प्राणा इति संशयः । सर्व एवेति पूर्वः पक्षः; सर्वेषामविशेषेण प्राणशब्दनिर्देशात्, करणत्वाच्च । राद्धान्तस्तु - श्रेष्ठव्यतिरिक्ताः प्राणा इन्द्रियाणि, तेष्वेवेन्द्रियशब्दनिर्देशात्; इन्द्रियाणि दशैकञ्च एकादशं मनश्चात्र इति । एषामपि प्राणशब्दनिर्देशः प्राणाधीनवृत्तित्वेन । तथा च श्रुतिः त एतस्यैव सर्वे रूपमभवन् - तस्मादेत एतेनाख्यायन्ते इति । रूपमभवन् - शरीरमभवन्, तदधीनवृत्तयोऽभवन्नित्यर्थः । सूत्रार्थस्तु - श्रेष्ठादन्यत्र ये प्राणाः; त इन्द्रियाणि, तेष्वेव तद्व्यपदेशात् - इन्द्रियव्यपदेशात् ॥\n'एतस्माज्जायते प्राणो मनस्सर्वेन्द्रियाणि चे'ति समनस्केन्द्रियेभ्यो भेदेन प्राणस्योत्पत्तिश्रुतेः, इन्द्रियेषूपरतेष्वपि प्राणवृत्तेर्वृत्तिवैलक्षण्याच्च ॥ इति इन्द्रियाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.4.7 इन्द्रियाधिकरणम्\nश्रेष्ठादन्यत्र ये प्राणाः त इन्द्रियाणि, तेष्वेवेन्द्रियव्यपदेशात् । \"इन्द्रियाणि दशैकं च\" इत्यादि ॥१५॥\n\"एतस्माज्जायते प्राणो मनस्सर्वेन्द्रियाणि च\" इति भेदेनोत्पत्तिश्रुतेः, इन्द्रियवृत्त्युपरमेऽपि प्राणवृत्त्यनुपरमवैलक्षण्याच्च ॥१६॥ इति इन्द्रियाधिकरणम् ॥७॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.4.7 इन्द्रियाधिकरणम्\n॥ त इन्द्रियाणि तद्वयपदेशादन्यत्र श्रेष्ठात् ॥ 15 ॥ किं सर्वे प्राणा इन्द्रियाणि उत मुख्यप्राणव्यतिरिक्त्तः? इति, किं श्रोत्रादिषु मुख्यप्राणे च प्राणशब्द एकनिमित्तेन वर्त्तते? उत निमित्तभेदेन? इति, यदैकनिमित्तेन तदा सर्वे प्राणा इन्द्रियाणि ॥15॥\nभेदश्रुतेर्वैलक्षण्याच्च ॥ 16 ॥ मनःषष्ठानीन्द्रियाणीति - अत्रादिशब्देन \"इन्द्रियाणि दशैकं च पञ्च चेन्द्रियागोचरा\" इत्यादि विवक्षितम्, सुषुप्तौ वृत्त्युपलम्भवैलक्षण्यं, शरीरेन्द्रियधारणरूपकार्य्यवैलक्षण्यं, प्राणशब्दप्रवृतिनिमित्तवैलक्ष्यञ्चेत्यर्थः, चक्षुरादीनां प्राणशब्दबोध्यत्वं लाक्षणिकं मुख्यप्राणस्य तु मुख्यं, भेदश्रुतेर्वैलक्षण्याच्चेत्येकं सूत्रमिमिति युक्त्तं वैलक्षण्यानुगृहीतश्रुतेरेव हेतुत्वात्, हेतुभेदे हि सूत्रभेदोपपत्तिः, मनस इव गोवलीवर्दन्यायेन भेदनिर्देशसम्भवात् तद्वयावर्तकाकारान्तरेण वैलक्षण्ये सिद्धे हि भेदश्रुतिः स्थेयसी स्यात् ॥ परे तु श्रोत्रादीन्द्रियाणि किं मुख्यप्राणस्य वृत्तिभेदा? उत तत्त्वान्तराणीति विचारयन्दि \"एतस्यैव सर्वेरूपमभव\" न्निति श्रुत्या पूर्वपक्षं वदन्ति तत्रैव परस्परसंवादनिष्क्रमणादिप्रतिपादकपूर्वापरवाक्यैर्वृत्तिभेदशङ्काव्युपासात् तदपर्यालोचनेनोच्यमानः पूर्वपक्षो मन्दः । अन्ये तु कतिपयेष्वपि नेन्द्रियत्वम्, एकप्रवृत्तिनिमित्ताभावादिति पूर्वपक्ष एव शिरोन्तरं कल्पयन्ति तच्चातिमन्दम् इन्द्रियशब्दस्य निर्विषयत्वप्रसङ्गात्, अतः केनापि निमित्तेन भवितव्यमिति कृत्वा तस्य सार्वत्रिकत्वोसार्वत्रिकत्वाभ्यां पूर्वपक्षसिद्धान्तवर्णनं न्याय्यम् पुरुषाधीनकरणत्वमिन्द्रियत्वं, बुद्धिप्राणयोस्तदधीनत्वाभावात् कर्तर्यन्तर्भाव इति चाहुः, तदप्ययुक्त्तम्- उत्पत्तिस्थितिविनाशेषु चेत् पुरुषाधीनत्वाभावः; स वागादिष्वपि तुल्यः, प्रवृत्तौ चेत् कतिपयप्रवृत्तिषु पुरुषाधीनत्वाभावो मन आदीनामप्यविशिष्टः- भयाद्युत्पादने पुरुषाधीनत्वाभावात्, अतो मन आदीनामपि कर्तृकोटिनिवेशप्रसङ्गः, पुरुषादीनकतिपयवृत्तित्वं तेषामस्तीति चेत्प्रा- णसंयमनादिप्रवृत्तिषु पुरुषाधीनत्वं बुद्धिप्राणयोश्चास्ति, अतो न कर्त्रन्तर्भावः । देहदारकत्वं प्राणत्वमित्यप्ययुक्त्तं- चक्षुश्श्रोत्रादीनां देहधारकत्वाभावात्, चक्षुरादीनामपि कदाचिछ्रमदर्शनात् तदुपरतौ देहानुत्थानाच्च देहधारकत्वमिति चेन्न, स्वस्वविषयेषु व्ययापारभूयस्त्वनिबन्धनस्य श्रमस्य देहधारणनिबन्धत्वाभावात्, निद्रारोगपरिश्रमादिभिरात्मनो देहोत्थापनशक्त्तेस्तन्दिमित्तप्राणप्ररेणशक्त्तेर्वा प्रतिबद्धत्त्वाद्देहानुत्थानम्, न तु वागादीनां देहधारणश्रान्तत्वात् ॥16॥\n॥ इन्द्रियाधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.4.7 इन्द्रियाधिकरणम्\n10. प्राणोऽपि स्याद्धृषीकं भृशमुपकरणात्तेषु मुख्यत्ववादा-  \nदुत्क्रान्त्यादौ च साह्यादिति यदि न पृथक्छब्दत(नै)स्तस्य भेदात् ।  \nकण्ठोक्तादिन्द्रियत्वान्मनसि तु घटते गोबलीवर्दनीति-  \nर्न प्राणे सात्त्विकाहङ्करणविकृतिता शब्दसाम्यादि मन्दम् ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.4.7 इन्द्रियाधिकरणम्\n10. पूर्वं 'तमुत्क्रामन्तं प्राणोऽनूत्क्रामति प्राणमनूत्क्रामन्तं सर्वे प्राणा अनूत्क्रामन्ति' इति जीवोत्क्रमणे प्रधानप्राणसहितानां सर्वेषामपि प्राणानामुत्क्रमणमित्युक्तम् । तत्रेन्द्रियशब्दवाच्यत्वं किं सर्वेषामपि प्राणानामुत प्रधानप्राणव्यतिरिक्तानामिति व्यवहारविशेषनियमार्थं पुनरारभ्यत इति सङ्गतिः । तदर्थविचारस्तु - किं सर्वे प्राणा इन्द्रियाणि, उत मुख्यप्राणव्यतिरिक्ता इति । किं श्रोत्रादिषु मुख्यप्राणे च प्राणशब्द एकनिमित्तेन वर्तत उत निमित्तभेदेनेति । अत्र पूर्वपक्षी मन्यते - प्राणोऽपि हृषीकमिन्द्रियं स्यादिति । भृशमिति । जीवोपकारकत्वमेव हीन्द्रियाणां स्वभावः, तत्तु प्राणे भृशं - बहुलमेवोपकारकत्वमस्तीति । हेत्वन्तरमप्याह - तेष्विति । इन्द्रियेषु मुख्यः प्राण इति प्राणस्य मुख्यत्वप्रतिपादनात् इति । तृतीयमपि हेतुमाह - उत्क्रान्त्यादाविति । उत्क्रान्त्यादौ हि सर्वतः प्रबल एव प्राणः उत्क्रान्त्यादिकं निर्वहतीति लोकदृष्टमेतत् । तेन प्राण एव प्रधानेन्द्रियमिति । उक्तं प्रतिषेधति - नेति । तत्र हेतुमाह - पृथगिति । 'एतस्माज्जायते प्राणो मनस्सर्वेन्द्रियाणि च' इति, 'प्राणामनूत्क्रामन्तं सर्वे प्राणा अनूत्क्रामन्ति' इति च प्राण इति पृथगभिधानेन तस्येन्द्रियेभ्यो भेदात् । तर्हि 'मनस्सर्वेन्द्रियाणि' इति मनसोऽपि पृथगभिधानादनिन्द्रियत्वं स्यादित्याशङ्क्य समाधत्ते - कण्ठोक्तादिति । 'मनष्षष्ठानीन्द्रियाणि' इति मनसः कण्ठोक्तादिन्द्रियत्वात् श्रुतहानिर्मा भूदितीन्द्रियत्वं घटत एव । तर्हीन्द्रियाणीति सामान्येनोक्तत्वात् मनस इन्द्रियत्ववचने पौनरुक्त्यमिति पुनराशङ्क्य परिहरति - गोबलीवर्दनीतिरिति । वैषम्यान्तरमप्याह - न प्राण इति । इन्द्रियलक्षणं हि सात्त्विकाहङ्कारविकृतित्वम्, तन्मनसि विद्यते, तेन लक्षणाभावान्न प्राणस्येन्द्रियत्वम् । अथापि प्राणशब्दवाच्यत्वमात्रेणेन्द्रियत्वं स्यादिति मन्दाशङ्कामुत्थाप्य परिहरति - शब्देति । न ह्यक्षशब्दवाच्यतामात्रेण विभीतकादीनामिन्द्रियत्वमस्ति नापीन्द्रियादीनां वृक्षविशेषत्वमित्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.4.7 इन्द्रियाधिकरणम्\nइन्द्रियाणां प्राणस्य चोत्पत्त्यादिनिरूपणान्तरं किं सर्वे प्राणशब्दनिर्द्रिष्टा इन्द्रियाणि उत मुख्यप्राणव्यतिरिक्ता इति विचार्यते। ननु किमस्य विचारस्य प्रयोजनं। मुख्यप्राणानुगततद्व्यावृत्तलक्षणविचारस्य व्यवहार विशेष एव प्रयोजनमिति चेत् मैवं। न खलु वैशेषिकशास्त्र इव व्यवहारमात्रप्रयोजनो लक्षणविचारोस्त्यस्मिन् शास्त्रे उच्यते। श्रुतिविप्रतिपत्तिनिरासार्थ एवायमपि विचारः। तथाहि - बहुवचनांतः प्राणशब्दः इन्द्रियपर्याय इति निर्विवादं। तस्य मुख्यव्यावृत्तः प्रयोगो दृश्यते-'प्राणमनूत्क्रामन्तं\" सर्वे प्राणा अनूत्क्रामन्ती'ति। तेन श्रेष्ठादन्ये चक्षुरादय एवेंद्रियाणीति प्रतीयते। 'अथह यएवायं मुख्यः प्राणस्तमुद्गीथमुपासांचक्रिर'इति श्रेष्ठे मुख्यप्राणशब्दप्रयोगात् सोपीन्द्रियांतर्भूत इति प्रतीयते। येन प्रवृत्तिनिमित्तेन चक्षुरादिषु प्राणशब्दप्रवृत्तिः\" तेनैव श्रेष्ठे तत्प्रवृत्तौ हि श्रेष्ठःप्राणानां मध्ये मुख्यप्राणो भवति यथा ब्राह्मणानां मध्य एव कश्चिन्मुख्यब्रह्मणो भवति। एवं श्रुतिविप्रतिपत्तौ सत्यां पूर्वपक्षः-प्राणोपीन्द्रियमेव। प्राणशब्दवाच्येषु तस्य मुख्यत्वप्रतिपादनात्। न च 'एतस्माज्जायत' इति मंत्रे प्राणस्य पृथगुत्पत्तिवचनान्दिन्द्रियेभ्यो भेदश्शंकनीयः। तथा सति मनसोपि तेभ्यो भेदापत्तेः। प्राणस्यापीन्द्रियत्वे सत्येव प्रायस्सजातीयेष्वेव लोके दृष्टः परस्परोत्कर्षकलहः चक्षुरादीनां प्राणस्य च श्रूयमाणस्संगच्छते। न चांतरंगेणेन्द्रियत्वेन साजात्ये संभवति बहिरंगेण जीवोपकरणत्वेन साजात्यात् स उपपादनीयः। एवं\" च 'इन्द्रियाणि दशैकञ्चे'त्यादिवचनं मुख्यप्राणातिरिक्तेन्द्रियादिविषयं। यथा 'सप्तप्राणा'इति वचनं शीर्षण्यप्राणमात्रविषयमिति नैकादशसंख्योक्तिविरोधः। तस्मात् 'स योहैताननंतानुपास्त' इति विहितमिन्द्रियोपासनं मुख्यप्राणसहितमेव कार्यमिति। सिद्धांतस्तु- श्रेष्ठे मुख्यप्राणशब्दः प्राणशब्दोदितानामिन्द्रियाणां मध्ये मुख्येन्द्रियरूप इत्येवमर्थो न भवति, किन्तु मुखेभवः प्राण इत्येतदर्थकः। बृहदारण्यके समानप्रकरणे 'अथहेममासन्यंप्राणमूचु'रिति मुख्यशब्दस्थाने आसन्यशब्दप्रयोगात्, तस्यचास्येभव इत्येतदर्थकत्वात्। तत्रह्यास्यशब्दस्य 'पद्दन्नोमास्'इत्यादिसूत्रेणासन्नादेशः। यदि तु मुख्यः प्राण इत्यस्य प्राणानां मध्येमुख्य इत्यर्थः, तथापि प्राणस्येन्द्रियत्वं\" न लभ्यते। अयं प्राणः प्राणशब्दस्य मुख्योभिधेयः, अन्ये प्राणा इन्द्रियाणि तस्य लक्षणीया न मुख्या इत्येवमर्थकत्वोपपत्तेः, 'त एतस्यैव सर्वे रूपमभवं स्तस्मादेत एतेनाख्यायंत' इति मुख्यप्राणवाचकेनैव सता चक्षुरादीनां लक्षणीयत्वोक्तेः। सर्वमेतत् 'अन्यथात्वंशब्दादितिचे'दिति गुणोपसंहारपादाधिकरणे स्पष्टीभविष्यति। तस्मान्मुख्यप्राणव्यतिरिक्ताश्चक्षुरादय एवेन्द्रियाणि। 'एतस्माज्जायते प्राण'इति मंत्रे पृथङ्निर्देशादपि तथावसीयते। मनस इन्द्रियेभ्यः पृथङ्निर्देशेऽपि 'मनष्षष्ठानीन्द्रियाणी'ति वचनांतरानुसारेण मनस इन्द्रियत्वमभ्युपेयते। न तथेह प्राणस्येन्द्रियत्वे वचनांतरमस्ति। किंच प्राणस्येन्द्रियाणांच वैलक्षण्यमप्यस्ति। सुषुप्तौ हि चक्षुरादिषु सर्वेषूपरतेष्वपि प्राणस्य वृत्तिरुपलभ्यते। 'प्राणाग्नय एवैतस्मिन् पुरे जाग्रति भूर्भूरित्येव श्वसिती'ति श्रुत्याप्यनूद्यते। कार्यवैलक्षण्यं\" चास्ति- ज्ञानानि कर्माणि च इन्द्रियाणां कार्याणि, प्राणस्य तु देहधारणं। तस्मान्मुख्यप्राणव्यतिरिक्ताश्चक्षुरादयएव इन्द्रियाणि। तेषांचैकादशानामनुगतं लक्षणं सात्विकाहंकारविकारत्वम्॥ संग्रहकारिका॥ प्राणोऽपीन्द्रियमेहः सर्वेषां प्रणशब्दावाच्यत्वात्। मैवं पृथगुपदेशा दन्येषां प्राणता तु लक्षणया॥ इति इन्द्रियाधिकरणम्॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.4.7 इन्द्रियाधिकरणम्\nकिं सर्वे प्राणशब्दनिर्दिष्टा इन्द्रियाणि उत मुख्यप्राणव्यतिरिक्ता एवेति विशये जीवोपकरणत्वाविशेषात् प्राणशब्दवाच्यत्वाविशेषाच्च मुख्यप्राणाश्चेन्द्रियाणीति पूर्वपक्षे प्राप्त उच्यते- त इन्द्रियाणि तद्व्यपदेशादन्यत्र श्रेष्ठात्। त एव वागादय इन्द्रियाणि। न तु श्रेष्ठप्राणः। ततः\" श्रेष्ठप्राणादन्यत्रैव इतरेष्वेव 'इन्द्रियाणि दशैकञ्चे'तीन्द्रियत्वव्यपदेशात्। किंच 'भेदश्रुतेः' 'एतस्माज्जायते प्राणो मगस्सर्वेन्द्रियाणि चे'ति प्राणापेक्षया इन्द्रियाणां भेदव्यपदेशात् न श्रेष्ठः प्राणइन्द्रियम्। न च तत्रैव 'मनस्सर्वेन्द्रियाणिचे'ति मनसोऽपि भेदव्यपदेशादिन्द्रियत्वाभावश्शक्यशङ्कः। 'मनष्षष्ठानीन्द्रियाणि, इन्द्रियाणि दशैकञ्चे'त्यादीनां मनस इन्द्रियान्तर्भावग्राहकप्रमाणानां\" परोक्तरीत्या 'गामग्निं ब्राह्मणं चैव त्रीणि तेजांसि न स्पृशे'दित्यत्र अतेजोस्यां गोब्राह्मणाभ्यां\" तेजस्संख्यापूरणवत्, 'वेदानध्यापयामास महाभारतपञ्चमा'नित्यादाववेदेन भारतेन वेदसंख्यापूरणवच्च, अनिन्द्रियेण मनसेन्द्रिय संख्यापूरकतयाऽन्यथासिद्धत्वेऽपि 'इन्द्रियाणां मनश्चास्मी'त्यनन्यथासिद्धप्रमाणसद्भावेन मनस इन्द्रियत्वध्रौव्यात्, मुख्यप्राणे इन्द्रियत्वग्राकप्रमाणाभावाच्च। अतः 'प्राणो मनस्सर्वेन्द्रियाणी'ति श्रुतौ न गोबलीवर्दन्यायावतारः, मनसितु तदवतारोस्त्येवेति द्रष्टव्यम्।।।।भेदश्रुतेर्वैलक्षण्याच्च।। 'एतस्यैव सर्वे रूपमभवन्नि'ति चक्षुरादीन्द्रियाणां तदधीनप्रवृत्तित्वलक्षणकार्यवैलक्षण्यदर्शनाच्च इन्द्रियेभ्यो भिन्न एव प्राण इति।। ।।इति इन्द्रियाधिकरणम्।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.4.7 इन्द्रियाधिकरणम्\nis not available.is not available."
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.4.7 इन्द्रियाधिकरणम्\nஸர்வே ப்ராணா: என்று சக்ஷராதிகளையும் ப்ராண வாயுவையும் ப்ராண சப்தத்தாலே சொல்லுகையாலே முக்ய ப்ராணனையும் இந்த்ரியமென்னலாம் என்பதைக் கண்டிக்கிறார். ச்ரேஷ்டாத அன்யதா க்ரேஷ்ட ப்ராணனல்லாத பிற ப்ராணங்கள் த இந்தரியாணி - அவையே இந்த்ரியங்கள் தத்வ்யபதேசாத்  அவற்றையே அவ்வாறு வழங்குவதால் இந்த்ரியாணி தசைகஞ்ச - என்று முக்ய ப்ராணனைவிட்டு சக்ஷராதி - மனம் வரையானவற்றையே இந்த்ரியம் எனக் குறிப்பிடுவதால் முக்ய ப்ராணனுக்கு இந்த்ரியம் என்ற பெயர் கிடையாது என்பதாம். (1)\nஏதஸ்மாஜ் ஜாயதே ப்ராணோ -மனஸ் ஸர்வேந்த்ரியாணிச என்று ப்ராணனையும் இந்த்ரியங்களையும் வேறாகக் சொல்லுகையாலும், வைலக்ஷண் யாச்ச இந்த்ரியங்கள் லயம் அடைந்தபிறகும் ப்ராண வ்யாபாரத்தைக் காண்கையாலே இவற்றிடையே வேறுபாடிருப்பதாலுமென்றபடி. இத்தாலும் ச்ரேஷ்ட ப்ராணனைத் தளிர்த்த ஏனைய சுக்ஷராதிகளே இந்த்ரியங்களென்று ஸித்தம் (2)"
                            }
                        ]
                    },
                    {
                        "verse_number": 33,
                        "original_text": "Adhikarana 2.4.8 संज्ञामूर्तिक्लृप्त्यधिकरणम्\nसंज्ञामूर्तिकॢप्तिस्तु त्रिवृत्कुर्वत उपदेशात्॥2.4.17॥\nमांसादि भौमं यथाशब्दमितरयोश्च॥2.4.18॥\nवैशेष्यात्तु तद्वादस्तद्वादः॥2.4.19॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 2.4.8 संज्ञामूर्तिक्लृप्त्यधिकरणम्\nभूतेन्द्रियादीनां समष्टिसृष्टिः, जीवानां कर्तृत्वं च परस्माद्ब्रह्मण इत्युक्त्तं पुरस्तात्। जीवानां स्वेन्द्रियाधिष्ठानं च परायत्तमिति चानन्तरं स्थिरीकरणाय स्मारितम्। या त्त्वियं नामरूपव्याकरणात्मिका प्रपञ्चव्यष्टिसृष्टिः, सा किं समष्टिजीवरूपस्य हिरण्यगर्भस्यैव कर्म? उत तेजःप्रभृतिशरीरकस्य परस्यावादिसृष्टिवद्धिरण्यगर्भशरीरकस्य परस्य ब्रह्मणः, इतीदानीं चिन्त्यते। किं युक्त्तं? समष्टिजीवस्येति, कुतः \"अनेन जीवेनात्मानऽनुपविश्य नामरूपे व्याकरवाणि\" इति जीवकर्तृकत्वश्रवणात्। न हि परा देवता स्वेन रूपेण नामरूपे व्याकरवाणीत्यैक्षत, अपि तु स्वांशभूतेन जीवरूपेण \"अनेन जीवेनात्मना\" इति वचनात्। नन्वेवं चारेणानुप्रविश्य परबलं सङ्कलयादीतिवत् व्याकरवाणीत्युत्तमपुरुषः कर्तृस्थक्रियश्च प्रविशतिर्लाक्षणिकः स्यात्। नैवं, तत्र राजचारयोः स्वरूभेदाल्लाक्षणिकत्वम् इह तु जीवस्यापि स्वांशत्वेन स्वरूपत्वात् तेन रूपेण प्रवेशो व्याकरणं चात्मन एवेति न लाक्षणिकत्वप्रसङ्गः। न च सहयोगलक्षणेयं तृतीया, कारकविभक्त्तौ सम्भवन्त्यामुपपदविभक्त्तेरन्याय्यत्वात्। न च करणे तृतीया ब्रह्मकर्तृकयोः प्रवेशव्याकरणयोर्जीवस्य साधकतमत्वाभावात्। न च जीवस्य कर्तृत्वं प्रवेशमात्रं पर्य्यवस्यति, नामरूपव्याकरणन्तु ब्रह्मण एवेति शक्यं वक्त्तुम्, कत्त्वाप्रत्ययेन समानकर्तृकत्वप्रतीतेः। जीवस्य स्वांशत्वेन स्वरूपत्वेऽपि परस्वरूपव्यावृत्त्यर्थः अनेन जीवेन\" इति पराकत्वेन परामर्शः। अतो हिरण्यगर्भकर्तृकेयं नामरूपव्याक्रिया। अत एव च स्मृतिषु चतुर्मुखकर्तृकसृष्टिप्रकरणे नामरूपव्याकरणं सङ्कीर्त्यते \"नामरूपञ्च भूतानां कृत्यानां च प्रपञ्चनम्। वेदशब्देभ्य एवादौ देवादीनां चकार सः\" इत्यादि॥ एवं प्राप्तेऽभिधीयते- संज्ञामूर्तिक्लृप्तिस्तु इति। तु शब्दः पक्षं व्यावर्तयति; संज्ञामूर्तिक्लृप्तिः- नामरूपव्याकरणम्, तत्त्रिवृत्कुर्वतः परस्यैव ब्रह्मणः, तस्यैव नामरूपव्याकरणोपदेशात्। त्रिवृत्करणं कुर्वत एव हि नामरूपव्याकरणमुपदिश्यते \"सेयं देवतैक्षत हन्ताऽहमिमास्तस्त्रो देवता अनेन जीवेनात्मनाऽनुप्रविश्य नामरूपे व्याकरवाणि तासां त्रिवृतं त्रिवृतमेकैकां करवाणि\" इति समानकर्तृकत्वप्रतीतेः। त्रिवृत्करणं चतुर्मुखस्याण्डान्तर्वर्तिनो न सम्भवति, त्रिवृत्कृतैस्तेजोबन्नैर्ह्यण्ड मुत्पाद्यते, चतुर्मुखस्य चाण्डे सम्भवः स्मर्य्यते \"तस्मिन्नण्डेऽभवद्व्रह्मा सर्वलोकपितामहः\" इति। अस्त्रिवृत्करणं च परस्यैव ब्रह्मणः, तत्समानकर्तृकं नामरूपव्याकरणञ्च तस्यैवेति विज्ञायते। कथं तर्ह्यनेन जीवेनेति सङ्गच्छते; \"आत्मना जीवेन\" इति सामानाधिकरण्यात् जीवशरीरं परं ब्रह्मैव जीशब्देनाभिधीयते, यथा \"तत्तेज ऐक्षत\" \"तदपोऽसृजत\" \"ता आप ऐक्षन्त\" \"ता अन्नमसृजन्त\" इति तेजःप्रभृतिशरीरकं परमेव ब्रह्माभिधीयते। अतो जीवसमष्टिभूतहिरण्यगर्भशरीरकस्य परस्यैव ब्रह्मणः कर्म नामरूपव्याकरणम्। एवं च \"प्रविश्य नामरूपे व्याकरवाणि\" इति प्रविशतिरुत्तमपुरुषश्चाक्लिष्टौ मुख्यार्थावेव भवतः। प्रवेशव्याकरणयोः समानकर्तृकत्वमप्युपपद्यते। चतुर्मुखशरीरकस्य परस्यैव ब्रह्मणः कर्म देवादिविचित्रसृष्टिरिति चतुर्मुखकर्तृकसृष्टिप्रकरणे नामरूपव्याक्रियोपदेशश्चोपपद्यते। अतः \"सेयं देवता\" इत्यादिवाक्यस्यायमर्थः- इमास्तेजोवन्नरूपास्तिस्त्रो देवताः अनेन जीवेन जीसमष्टिविशिष्टेनात्मना ऽनुप्रविश्य नामरूपे व्याकरवाणिदेवादिविचित्रसृष्टितन्नामधेयानि च करवाणि तदर्थमन्योन्यसंसर्गमप्राप्तानामेषां तेजोवन्नानां विशेषसृष्टयसमर्थानां तत्सामर्थ्यायैकैकां त्रिवृतं करवाणीति, अतः परस्यैव ब्रह्मणः कर्मेदं नामरूपव्याकरणम्॥ 17॥\nअथ स्यात् नामरूपव्याकरणस्य त्रिवृत्करणेनैककर्तृकत्वात्परमात्मकर्तृकत्वमिति न शक्यते वक्त्तुं, त्रिवृ त्करणस्यापि जीवकर्तृकत्वसम्भवात्। अण्डसृष्टवृत्तरकालं हि चतुर्मुखसअष्टजीवेषु त्रिवृत्करणप्रकार उपदिश्यते- \"यथा तु खलु सोम्येमास्तिस्त्रो देवताः पुरुषं प्राप्य त्रिवृत् त्रिवृदेकैका भवति तन्मे विजानीहीति\" \"अन्नमशितं त्रेधा विधीयते तस्य यः स्थविष्ठो भागस्तत्पुरीषं भवति यो मध्यमस्तन्मासं योऽणिष्ठस्तन्मनः\" इत्यादिना। तथा पूर्वस्मिन्नपि वाक्ये \"यदग्नेरोहितं रूपं तेजसस्तद्रूपं यच्छुक्लं तदपां यत् कृष्णं तदन्नस्यर\" इत्यादिना चतुर्मुखसृष्टाग्न्यादित्यचर्न्दविद्युत्सु त्रिवृत्करणं श्रूयते \"सेयं देवतेमास्तिस्त्रो देवता अनेन जीवेनात्मनाऽनुप्रविश्य नामरूपे व्याकरोत् तासां त्रिवृतं त्रिवृतमेकैकामकरोत्\" इति॥\nतत्राह - यदुक्त्तमण्डसृष्टयुत्तरकालं चतुर्मुखसृष्टदेवतादिविषयोऽयं \"तासां त्रिवृतं त्रिवृतमेकैकामकरो\"दिति त्रिवृत्करणोपदेश इति, तन्नोपपद्यते \"अन्नमशितं त्रेदाविधीयते\" इत्यत्र मांशमनसोः पुरीषादणुत्वेनाणीयस्त्वेन च व्यपदिष्टयोः कारणानुविदायित्वेनाऽरऽप्यतैजसत्वप्रसङ्गात्, \"आपः पीताः\" इत्यत्रापि मूत्रप्राणयोः स्थविष्ठाणीयसोः पार्थिवत्वतैजसत्वप्रसङ्गाच्च। न चैवमिष्यते; मांसादेर्हि भौमत्वमिष्यते पुरीषवन्मांसमनसी अपि भौमे - पार्थिवे इष्येते \"अन्नमशितं त्रेधा\" इति प्रक्रमात्, यथाशब्दमितरयोश्च इतरयोरपि \"आपः पीतास्तेजो अशित\" मिति पर्याययोर्यथाशब्दं विकारा इष्यन्ते। \"आपः पीतास्त्रेधा विधीयन्ते\" इत्यपामेव त्रेधा परिणामः शब्दात्प्रतीयते; तथा \"तेजोऽशितं त्रेधा विधीयते इत्यपिक तेजस एव त्रेधा परिणामः शब्दात्प्रतीयते; अतः पुरीषमांसमनांसि पृथिवीविकाराः, मूत्रलोहितप्राणाः अव्विकाराः, अस्थिमज्जावाचस्तेजोविकारा इति प्रतिपत्तव्यम्; \"अन्नमयं हि सोम्य मनः, आपोमयः प्राणः तेजोमयी वाक्\" इति वाक्यशेषाविरोधाच्च। अतः तासां त्रिवृतं त्रिवृतमेकैकामकरो\"दित्युक्त्तस्त्रिवृत्करणप्रकारः \"अन्नमशित\"मित्यादिना न प्रदर्श्यते; तथा सति मनः- प्राणवाचां त्रयाणामप्यणीयस्त्वेन तैजसत्वात् \" अन्नमयं हि सोम्य मनः\" इत्यादिर्विरुध्यते। प्रागेव त्रिवृत्कृतानां पृथिव्यादीनां पुरुषं प्राप्तानाम् \"अन्नमशित\"मित्यादिनैकैकस्य त्रेधा परिणाम् उच्यते। अण्डसृष्टेः प्रागेव च तेजोवन्नानां त्रिवृत्करणेन भवितव्यम्, अत्रिवृत्कृतानां तेषां कार्य्यारम्भासामर्थ्यात्। अन्योन्यसंयुक्त्तानामेव हि कार्य्यारम्भसामर्थ्यम्; तदेव च त्रिवृत्करणम्। तथा च स्मर्थ्यते \"नानावीर्य्याः पृथग्भूतास्ततस्ते सहतिं विना। नाशकनुवन्प्रजाः स्त्रष्टुमसमागम्य कृत्स्नशः॥ नाशकनुवन्प्रजाः स्त्रष्टुमसमागम्य कृत्स्नशः॥ समेत्याऽन्योन्यसंयोगं परस्परसमाश्रयाः। महदाद्या विशेषान्ता ह्यण्डमुत्पादयन्ति ते\" इति। अत एवच \"अनेन जीवेनात्मनाऽनुप्रविश्य नामरूपे व्याकरोत्तासां त्रिवृतं त्रिवृतमेकैकामकरो\" दिति पाठक्रमोऽर्थक्रमेण बाध्यते। अण्डान्तर्वर्त्तिष्वग्न्यादित्यादिषु त्रिवृत्करणप्रदर्शनं श्वेतकेतोः शुश्रूषोरण्डान्तर्वर्तित्वेन; तस्य वहिष्ठवस्तुषु त्रिवृत्करणप्रदर्शनायोगात् त्रिवृत्कृतानां कार्य्येष्वग्न्यादित्यादिषु क्रियते। स्यादेतत् \"अन्नमशितम्, आपः पीताः, तेजोऽशित\"मिति त्रिवृत्कृतानामन्नादीनामेकैकस्य तेजोवन्नात्मकत्वेन त्रिरूपस्य कथमन्नमापस्तेज इत्येकैवरूपेण व्यपदेश उपपद्यते इति; तत्राह -॥ 18॥\nवैशेष्यं- विशेषभावः। त्रिवृत्करणेन त्रिरूपेऽप्यककस्मिन्नन्नाद्याधिक्यात्तत्र तत्रान्नादिवादः। द्विरुक्त्तिरध्यायपरिसमाप्तिं द्योतयति॥ 19॥\n॥ संज्ञामूर्तिक्लृप्त्यधिकरणम्॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 2.4.8 संज्ञामूर्तिक्लृप्त्यधिकरणम्\nकिं प्रपञ्चव्यष्टिसृष्टिः जीवभूतचतुर्मुखात्, उत तच्छरीरकात्परमात्मन एवेति संशयः । केवलाच्चतुर्मुखादिति पूर्वः पक्षः, अनेन जीवेनात्मनाऽनुप्रविश्य नामरूपे व्याकरवाणीति व्यतिरेकश्रुतेः । जीवस्य परमात्मांशत्वेन व्याकरवाणीत्युत्तमपुरुषनिर्देशोऽपि कथंचिदुपपद्यते । राद्धान्तस्तु - नामरूपे व्याकरवाणि तासां त्रिवृतं त्रिवृतमेकैकां करवाणीति त्रिवृत्करणं कुर्वत एव नामरूपव्याक्रियोपदेशात्परमात्मन एव नामरूपव्याकरणरूपव्यष्टिसृष्टिः । त्रिवृत्करणं तु न चतुर्मुखेन कर्तुं शक्यम्, अण्डसृष्ट्युत्तरकालभावित्वाच्चतुर्मुखोत्पत्तेः, त्रिवृत्कृतैरेव तेजोबन्नैरण्डसृष्टिसंभवाच्च । तदण्डमभवद्धैमं सहस्रांशुसमप्रभम् । तस्मिन् जज्ञे स्वयं ब्रह्मा सर्वलोकपितामहः । इति हि स्मर्यते । नानावीर्याः पृथग्भूतास्ततस्ते संहतिं विना । नाशक्नुवन् प्रजास्स्रष्टुमसमागम्य कृत्स्नशः ॥ समेत्यान्योन्यसंयोगं परस्परसमाश्रयाः । महदादिविशेषान्ता ह्यण्डमुत्पादयन्ति ते ॥ इति च । अतश्चतुर्मुखशरीरकात्परमात्मन एव व्यष्टिसृष्टिः । एवं सति व्याकरवाणीत्युत्तमपुरुषनिर्देशस्समञ्जसः । अनेन जीवेन इति व्यतिरेकनिर्देशोऽपि जीवशरीरकेणात्मना इत्यन्वयात् समञ्जसः । जीवशब्दस्तेजःप्रभृतिशब्दवज्जीवशरीरकब्रह्मवाचीति ह्युक्तम् । अनेन जीवेनात्मनेति सामानाधिकरण्यञ्च मुख्यम्; अनुप्रविश्य नामरूपे व्याकरवाणीति समानकर्तृकत्वनिर्देशश्च । सूत्रार्थस्तु - संज्ञामूर्तिकॢप्तिस्तु - तुशब्दश्शङ्काव्यावृत्त्यर्थः । नामरूपकॢप्तिः परमात्मन एव; कुतः? त्रिवृत्कुर्वत उपदेशात् - त्रिवृत्करणं कुर्वत एव नामरूपव्याकरणोपदेशात् । त्रिवृत्करणं तु परमात्मन एव कर्मेत्युक्तम् ।\nअन्नमशितं त्रेधा विधीयते इत्यादिना चतुर्मुखसृष्टवस्तुषु त्रिवृत्करणप्रकारो ह्युपदिश्यते; अतश्चतुर्मुखेन केवलेन तच्छक्यमित्याशङ्क्याह - मांसादि भौमं यथाशब्दमितरयोश्च तासां त्रिवृतं त्रिवृतमेकैकां करवाणीति निर्दिष्टं त्रिवृत्करणम् अन्नमशितं त्रेधा विधीयते इत्यादिना नोपदिश्यते; तस्य यस्स्थविष्ठो धातुस्तत्पुरीषं यो मध्यमस्तन्मांसं योऽणिष्ठस्तन्मनः इति मांसाद्यपि हि भौममेवोपदिश्यते । अन्नमशितं त्रेधेति प्रक्रमात्, अन्नमयं हि सोम्य मनः इति वाक्यशेषाच्च । तेजोबन्नानां त्रिवृत्करणप्रकारे ह्युपदिश्यमाने मांसमनसोः पुरीषाद्भौमादणीयस्त्वेनाप्यत्वं तैजसत्वं च प्रसज्यते । तथेतरयोरप्यप्तेजः पर्याययोः आपः पीताः तेजोऽशितम् इति त्रयाणां भागानां यथाशब्दमाप्यत्वं तैजसत्वमेवोपदिश्यते । तत्रापि हि आपः पीताः तेजोऽशितमित्युपक्रमः; वाक्यशेषश्च आपोमयः प्राणः, तेजोमयी वाक् इति । प्रागुक्तत्रिवृत्करणप्रकारे हि मूत्रप्राणयोस्स्थविष्ठत्वाणीयस्त्वाभ्यां भौमत्वतैजसत्वप्रसक्तिः । तेजोऽशितमित्यत्रापि पूर्वयोर्भौमत्वाप्यत्वप्रसक्तिः । अतोऽत्र प्रागेव त्रिवृत्कृतस्यान्नादेस्स्वस्यैव त्रेधा परिणाम उपदिश्यते ॥\nप्रागेव त्रिवृत्कृतं चेत् - कथं केवलान्नादिशब्दैरुच्यते इत्यत्राह - वैशेष्यात्तु तद्वादस्तद्वादः ॥ (२-४-१९) वैशेष्यं - विशेषभावः । त्रिवृत्कृतेऽप्येकैकस्मिंस्तत्रतत्रान्नाद्याधिक्यरूपविशेषभावादन्नादिवादः । द्विरुक्तिरध्यायपरिसमाप्तिद्योतनार्था ॥१९॥ इति संज्ञामूर्तिकॢप्त्यधिकरणम् ॥८॥ इति श्रीभगवद्रामानुजविरचिते श्रीवेदान्तदीपे द्वितीयस्याध्यायस्य चतुर्थः पादः ॥४॥ समाप्तश्चाध्यायः ॥२॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 2.4.8 संज्ञामूर्तिक्लृप्त्यधिकरणम्\nदेवादिनामरूपव्यष्टिसृष्टिः चतुर्मुखशरीरकात् परमात्मन एव, न केवलचतुर्मुखात्; \"नामरूपे व्याकरवाणि तासां त्रिवृतं त्रिवृतमेकैकां करवाणि\" इति त्रिवृत्करणं कुर्वतो नामरूपव्याकरणोपदेशात् । त्रिवृत्करणं तु केवलचतुर्मुखस्य न संभवति, त्रिवृत्कृतैस्तेजोबन्नैरण्डमुत्पाद्य पश्चाच्चतुर्मुखसृष्टिः, \"तदण्डमभवद्धैमम् .. तस्मिञ्जज्ञे स्वयं ब्रह्मा\" इत्यादिस्मृतेः ॥१७॥\nअन्नमशितं त्रेधा विधीयते इत्यत्र प्रागुक्तत्रिवृत्करणादर्थान्तरभूतः अण्डान्तर्वर्तिपुरुषभुक्तान्नादीनां परिणामप्रकार उच्यते । अन्यथा मांसमनसोः पुरीषादणीयस्त्वेनाप्यत्वतैजसत्वप्रसक्तिः । तथा सति \"अन्नमशितं त्रेधा\" इति भूमेरेव त्रिधात्वोपक्रमः, \"अन्नमयं हि सोम्य मनः\" इति मनसो भौमत्वं च विरुध्यते । तथेतरयोः अप्तेजसोः त्रैविध्यं विरुध्यते । तदिदमाह - मांसादिभौमं यथा शब्दमितरयोश्च इति । पुरीषवन्मांसमनसी अपि भौमे इतीहोच्यते । तथा मूत्रवल्लोहितप्राणावप्याप्यौ । तथा अस्थिवन्मज्जावाचौ तैजसे॥१८॥\nपूर्वमेव त्रिवृत्कृतं चेत्, त्र्यात्मकं वस्तु कथमन्नमापस्तेज इत्युच्यत इत्यत्राह - २८७। वैशेष्यात्तु तद्वादस्तद्वादः ॥ अन्नादिभूयस्त्वेन वैशेष्यादन्नादिवादः ॥१९॥ इति संज्ञामूर्तिकॢप्त्यधिकरणम् ॥ इति श्रीभगवद्रामानुजविरचिते श्रीवेदान्तसारे द्वितीयस्याध्यायस्य चतुर्थः पादः । समाप्तश्चाध्यायः ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 2.4.8 संज्ञामूर्तिक्लृप्त्यधिकरणम्\nसंज्ञामूर्तिक्लृप्तिस्तु त्रिवृत्कुर्वत उपदेशात् ॥ 17 ॥ पेटिकासङ्गतिमाह - भूतेन्द्रियादीनामिति । पुरस्तात्तृतीये पादे, अनन्तरमस्मिन् पादे पूर्वस्मादपि पूर्वाधिकरणे । स्थिरीकरणाय स्मारितम् - देवानामपि परायत्तप्रवृत्तित्वनिर्णयेन जीवानां परायत्तं कर्त्तृत्वं स्थिरं भवति, तदर्थं तदेव दृष्टान्ततया स्मारितमित्यर्थः ।\nतृतीयपादादारभ्येतः पर्वमेका पेटिका, तत्र भूतेन्द्रियसमष्टिसृष्टिनिरूपणम्, अथ व्यष्टिसृष्टिनिरूपणमिति पेटिकासङ्गतिः व्यष्टेश्च जीवोपकरणरूपत्वात्तत्सृष्टिनिरूपणमिति पादसङ्गतिः पूर्वाधिकरणे \"भेदश्रुतेर्वैलण्याच्चे\"ति सूत्रस्य विषययाक्ये \"स्वं वायुर्ज्योतिः\" इत्यादौ समष्टिसृष्टेः परमात्मकर्तृत्वमुक्त्तम्, अथ व्यष्टिसृष्टिजीव कर्त्तृकतया प्रतीयत इति शङ्कयाऽवान्तरसङ्गतिः, जीवोपकरणानामिन्द्रियप्राणानामुत्पत्त्यादिकं निरूपितं तैरिन्द्रियादिभिर्जीवस्य संयोगकरणं हि व्यष्टिसृष्टिरिति वा सङ्गतिरित्यभिप्रेतम्, पूर्वपादोक्त्तसमष्टिनिरूपणेन व्यष्टिसृष्टिनिरूपणस्य सङ्गतिः, अन्यान्यधिकरणानि तु प्रसक्त्तानुप्रसक्त्तिकया निरूपितानीत्येतत् कण्ठोक्त्तम् । ब्रह्मणः साक्षात्सर्वकारणत्वं श्रुतमुपपद्यते? उत न? इति संशयः, तदर्थं व्यष्टिनामरूपव्याकरणं किं हिरण्यगर्भमात्रकर्तृकम्? उत तदवस्थब्रह्मकर्तृकमिति, तदर्थम् \"अनेन जीवेन\" इति जीवसामान्यकर्तृकम्? उत तदवस्थब्रह्मकर्तृकमिति, तदर्थम् \"अनेन जीवेन\" इति जीवसामान्यकर्तृकत्वश्रुतिः किं जीवसमष्टयाश्रयकेवलहिरण्यगर्भकर्तृकत्वमवगमयति- उत जीमात्रविशिष्टपरमात्मकर्तृकत्वम् इति,तदर्थं केवलहिरण्यगर्भकर्तृकत्वे त्रिवृत्करणे हिरण्यगर्भस्य कर्तृकत्वं सम्भवति न इति, तदर्थं त्रिवृत्करणं हिरण्यगर्भोत्पत्तिस्थानभूताण्डसृष्टेरुत्तरकालीनं वा पूर्वकालीनं वा इति?, तदर्थं \"नामरूपे व्याकरोत्, त्रिवृतं त्रिवृतमेकैकामरो\"दिति पाठक्रमोऽण्डान्तर्वर्तित्रिवृत्करणप्रदर्शनमन्नादीनां त्रिवृत्करणश्रुतिश्च त्रिवृत्करणस्याण्डसृष्टयुत्तरकालीनतामवगमयति न इति, किमेते त्रयो हेतवः प्रबला उत दुर्बला? इति, तेषां प्राबल्ये त्रिवृत्करणस्याण्डसृष्टयुत्तरकालीनावगमकतया तस्य हिरण्यगर्भकर्तृकत्वेन त्रिवृत्करणनामरूपव्याकरणयोः कर्त्रैक्यश्रुत्त्युपपत्तेः \"अनेन जीवेने\"ति निर्देशस्य हिरण्यगर्भमात्रकर्तृत्वज्ञापकतया व्यष्टिनामव्याकरणं हिरण्यगर्भमात्रकर्तृत्वव्यापकतया व्यष्टिनामरूपव्याकरणं हिरण्यगर्भमात्रकमिति परब्रह्मण साक्षात्सर्वकारणत्वं न स्यात्, पाठक्रमा\nदीनां दुर्बलत्वे त्रिवृत्करणस्याण्डसृष्टयुत्तरकालीनत्वासिद्धेः,तत्र हिरण्यगर्भस्य कर्तृत्वासम्भवेन त्रिवृत्करणनामरूपव्याकरणयोः कर्त्रैक्यायोगात्तदुपपत्त्यर्थमनेन जीवेनेति निर्देशस्य जीवसमष्टिशरीरकपरमात्मकर्तृकत्वावगमकतया व्यष्टिनामरूपव्याकरणं हिरण्यगर्भशरीरकपरमात्मकर्तृकमिति परब्रह्मः साक्षात्सर्वकारणत्वमुपपन्नमिति सिध्द्यति नन्वितरैरिव जीमात्रकर्तृकत्वविषयो विचारः किन्न कृतः हिरण्यगर्भमात्रकर्तृकत्वं पूर्वपक्षीकृत्य हिरण्यगर्भावस्थब्रह्मकर्तृकत्वं यदि सिद्धान्त्यते, तर्हि जीवशब्दस्य हिरण्यगर्भविषयत्वेन गवादिशब्दानां तत्तच्छरीरकजीवद्वारा परमात्मपर्यन्तत्वे नामरूपव्याकरणश्रुतिर्न प्रमाणं स्यात्सर्वशरीरेषु चतुर्मुखस्यैव जीतयाऽवस्थाने एकजीवादश्च स्यात्, बहूनां जीवानां हिरण्यगर्भाख्यजीवव्याप्यत्वं वा स्यात्, नैवम्- अनेन जीवेनेति जीवशब्दस्य जीवसमष्टिविषयत्वाज्जीवसमष्टेः कृत्स्ननामरूपव्याकर्तृत्वशङ्कानुपपत्तेः संशयान्यथानुपपत्त्या याग्यतावशाज्जीवविशेषनिष्ठो विचारः सूत्राभिप्रेत इति तथा विचारो दर्शितः । न च तावता सर्वशरीरेषु हिरण्यगर्भस्यैव जीत्वं वा तत्तज्जीवव्याप्तृत्वं वा प्रसजेत्, परमात्मनो जीवसमष्टिद्वारेणाचिदनुप्रवेशस्य प्रतिपेद्यत्वात् । व्याकणवाणीति ब्रह्मण एव कर्तृत्वं प्रतीयत इत्यत्राह - न हि परा देवता इति । कर्तृस्थक्रियः - व्याकरणकर्तृस्थक्रिय इति विवक्षया समानकर्तृक इत्यर्थः । लाक्षणिकत्वं पहिरति - नैवाभित्यादिनां । वस्तुतो जीस्य परमात्मांशत्वात् तस् कर्तृत्वं परमात्मन एव भवति, तस्मान्मुख्यकोटिरित्यथः. क्लिष्टनिर्वाहत्वात्; यथा प्राभाकरैर्गवादिशब्दानां व्यक्त्तिर्मुख्यकोटिरिति मतं, तद्वत् तृतीयायाः सहयोगाद्यर्थान्तरपत्वे परमात्मन्थेव कर्तृत्वं स्यादित्याशङ्कयाह - न च सहयोगेति । कर्तृकरणयोस्तृतीयेत्यादिभिः पदान्तरयोगमनपेक्ष्य विहिता विभक्त्तिः कारककविभक्त्तिः, पदान्तरसाहचर्थे विहितोपपदविभक्त्तिः । अन्याय्यत्वादिति पदान्तरपरामर्शसापेक्षतया विलम्बितवृत्तित्त्वादन्याय्यत्वमभिप्रेतम् । ननु करणे विहित। तृतीया नोपपदविभक्त्तिरित्यत्राह - न च करण इति । तर्हि द्वयोरपि कतर्ृत्वात्समानकर्तृकत्वावगमाद्वस्तुतोऽनन्यत्वाच्च तदवस्थपरमात्मकर्तृकत्वं स्यादित्यत्राह - जीवस्येति । हेत्वन्तरमाह - अत एव चेति । राद्धान्त\nमाह - एवं प्राप्त इति त्रिवृत्करणं चतुर्मुखकर्तृकं स्यादित्यत्राह - त्रिवृत्करणं त्विति । कुत इत्यत्राह - त्रिवृत्कृतैरिति । अण्डसृष्टयर्थत्वात् त्रिवृकरणस्येत्यर्थः । ततः किमित्यत्राह - चतुर्मुखस्येति । चतुर्मुखसृष्टिप्रकरणे नामरूपव्याकरणवचननिर्वाहमाह - चतुर्मुखेति । त्रिवृत्करणं नाम किं, तस्याण्डसृष्टयर्थत्वं कथम्, \"अनेन जीवेने\"ति वाक्यात् तेजोवन्नप्रतीतिः कथं, नामरूपव्यकरणं च किमित्यत्राह - अतः सेयमिति ॥ *\n॥\nअनन्तरसूत्रशङ्कामाह - अथ स्यादिति । अण्डसृष्टेः पश्चात् चतुर्मुखसृष्टेषु पुरुषेषु त्रिवृत्करणोपदेशात् तत्सृष्टाग्न्यादित्यादिषु त्रिवृत्करणदर्शनात् नामरूपव्याकरणोत्तरकालं त्रिवृत्करणश्रवणाच्च त्रिवृत्करणस्याण्डसृष्टयर्थत्वं न सम्भवति, अतस्त्रिवृत्करणठ चतुर्मुखकर्तृकमिति तदेककर्तृकं नामरूपव्याकरणं चतुर्मुखकर्तृकमित्यर्थः ॥\nमांसादिभोम यथा शब्दमितरयोश्च ॥ 18 ॥ अन्नमशितमित्यादि - करणानुविधायित्वेन । अत्रिवृत्कृतानामपि पृथिव्यप्तेजसां स्थूलत्वाणुत्वाणीयस्त्वात् त्रिवृत्कृतेष्वपि तत्तद्भूतांशानां स्वकारणानुगुणस्थूलत्वाणुत्वाणीयस्त्वं स्यात्, तस्मादन्नमशितमित्यादिवाक्ये त्रिवृत्करणं प्रदर्श्यते चेत्- स्थविष्ठं पुरीषं पार्थिवम् अणु मांशमाप्यम्, अणीयो मनश्च तैजसं स्यात्, न तथोपपद्यते, मांसमनसोः पार्थिवत्वात्, पार्थिवत्वं चान्नमबशितमिति प्रक्रमादवग\nतमितंर्थः एवमितरपर्यायद्वयेऽपि, न चैवमिष्यत इत्यन्तेन प्रथमद्वितीयपर्याययोरनिष्टं दर्शितं, तृतीये तु न प्रसक्त्तं, तत्रायं भावः- प्रतिपर्यायं चरमोपात्तेष्वनिष्टस्य प्रसञ्जनीयत्वात् तृतीयपर्याये चरमे प्रसञ्जनीयस्यानिष्टत्वाभावान्न तत्प्रसङ्गनीयमिति तृतीयेऽप्यस्थिमज्जापार्थिवाप्यत्वानिष्टता पश्चाद्वक्ष्यते । मांसादेर्हीति - मांसमनसोराप्यतैजसत्वे\nअनिष्टे द्वितीये सूत्रं पार्थिवं, लोहितमाप्यं, प्राणस्तैजसः स्यात्, तत्र सूत्रप्राणयोः पार्थिवतैजसत्वे अनिष्टे \"अन्नमशितम्, आपः पीताः\" इति च प्रक्रमेण मांसमनसोः पार्थिवत्वान्सूत्रप्राणयोराप्यत्वात्, \"अन्नमयं हि साम्य मनः आपोमयः प्राणः\" इति वाक्यशेषाच्च, तृतीयेऽप्यस्थापार्थिवत्वं, मज्जाया आप्यत्वं, वाचस्तैजसत्वं च स्यात्त- त्रास्थिमज्जयोः पार्थिवत्वाप्यत्वे अनिष्टे तेजोऽशितमिति प्रक्रमात्, तेजोमयी वागिति वाक्यशेषाच्च तस्मान्न त्रिवृत्करणं प्रदर्श्यत -अपि त्वन्नादीनां प्रत्येकं त्रेधा परिणाम उच्यत इत्यर्थः \"अनेन जीवेनात्मनाऽनुप्रविश्य नामरूपे व्यकरोत्तासां त्रिवृतं त्रिवृत्तमेकैकामकरो\"दिति पाठक्रमरन्नामरूपव्याकरणस्य पश्चात् त्रिवृत्करणं प्रतीयत इत्यत्राह- अत्रिवृत्कृतानामिति । अन्योन्यसंयुक्त्तानां कार्यारम्भसामर्थ्यं चेत्कथं त्रिवृत्करणापेक्षेत्यत्राह - तदेव चेति । अन्योन्यसंयुक्त्तत्वमेव त्रिवृत्कृतत्वमित्यर्थः । एतद्विशयति - तथा च स्मर्थत इति । पाठक्रमः कथमित्यत्राह - अत एव चेति । उत्पत्तौ साधनस्य पूवभावित्वे फलस्य पश्चाद्भावित्वे सत्यपि सङ्कल्पे फलमेव पूर्वभावि, स्वर्गकामो यक्ष्ये इत्यादिषु तथा दर्शनात्, अस्मिन् प्रकरणेऽपि \"बहु स्यां प्रजायेय\" इति साध्यस्य बहुभवनस्य पूर्वभावित्वं च दृष्टम् उपबृंहणष च तद्विशदीकृतं, तस्मात् नामरूपे व्यकारवाणि, \"त्रिवृतं त्रिवृतमेकैकां करवाणी\" ति सङ्कल्प वाक्ये त्रिवृत्करणफलस्य नामरूपव्याकरणस्य पूर्वप्रतिपत्तौ त्रिवृत्करणस्य पूर्वभावित्वं सिद्धम्\n\"अग्निहोत्रं जुहोति, यवागूं पचति\" इत्यादिष्वर्थक्रमेण पाठक्रमबाधदर्शनात्सङ्कल्पवाक्यस्वाभाव्यात् प्राकरणिकसङ्कल्पवाक्यान्तरे पश्चाद्भाविनः फलस्य पूर्वभावदर्शनादुपवृहणवचनस्वारस्याच्च \"नामरूपे व्याकरोत्\" त्रिवृत्तं त्रिवृतमेकैकामकरो\"दिति पाठक्रमोऽर्थक्रमेण बाध्यत इत्यर्थः, तह्यग्न्यादित्यादिषु त्रिवृत्करणप्रदर्शनं किमर्थमित्यत्राह - अण्डान्तर्वतिर्ष्विति । अग्न्यादित्यादिषु द्विः श्रूयते तथा पाठश्चेदयमर्थः- अग्न्यादित्यादिषु त्रिवृत्कृतभूतकार्येषु सत्सु त्रिवृत्कृतकार्य्यत्वादेव भूतकार्य्यत्वादेव तेष्वग्न्यादिषु त्रिवृत्करणप्रदर्शनं क्रियत इति । यद्वाऽण्डान्तर्वर्तित्वेनेत्यन्तमेकं वाक्यं, कथमस्य हेतुत्वमित्यत्राह - तस्येति । क्रियते त्रिवृत्करणप्रदर्शनमिति शेषः ॥ * ॥ अनन्तरसूत्रशङ्कायामवतारयति - स्यादेतदिति ॥\n॥ वैशेष्यात्तु तद्वदस्तद्वादः ॥ 19 ॥ विशेषशब्दो विकारशब्दवद्धर्मिमपरो धर्मपरश्च, अत्र तु धमिर्परः, विशेषभावो वैशेष्यम्, आधिक्यरूपम् ॥ परे तु जीवस्यानुप्रवेषकर्तृत्वं नामरूपव्याकरणकर्ता तु परमेश्वर इत्याहुः, तन्मते श्रुतिविरोधः \"तत्सृष्ट्वा तदेवानुप्राविशत् तदनुप्रविश्य सच्च त्यच्चाभव\"दिति नामरूपव्याकरणसमभिव्याहृतानुप्रवेशस्य परमात्मकर्तृत्वावगमात्, समानकर्तृत्वं च न घटते जीवस्यापीश्वराद्वस्तुतोऽनन्यत्वेन युक्त्तं समानकर्तृकत्वमिति चेन्न, जीवेश्वरयोरुभवोर्ब्रह्मणि कल्पितत्वात्कुलालकुविन्दकर्तृकयोर्घटपटायोरिव तदनुपपत्तेः, अधिष्ठानैक्यात्तदुपपत्तिरिति चेन्न- स्वाप्नककुलालकुविन्दयोस्सन्मात्रकल्पितत्वेऽपि तन्निमित्तघटपटयोरेककर्तृकत्वाभावात् किं च कर्तृत्वमुपाधिगतं? तद्विशिष्टगतं? तदुपलक्षितवस्तुगतं वा? । आद्ये कर्त्रैक्यासिद्धिः, जीवेश्वरावच्छेदकानामुपाधीनां भिन्नत्वात् द्वितीयेऽपि न कर्त्रेैक्यं विशिष्टरूपभेदात्, यथा कुलालकुविन्दकर्तृकयोर्घटपटयोः । तृतीये तु सन्मात्रवस्तुनि स्वतः कर्तृत्वभावदेव न कर्त्रैक्यं शरीरभेदेन कृतानां सौभरिव्यापाराणामिव वैककर्तृकत्वोपपत्तिरिति चेन्न- तच्छरारव्यापारमलभूतप्रयत्नस्यैव जीवेश्वरव्यापारभूतानुप्रवेशव्याकरणमूलप्रयत्नस्य तत्तच्छरीरकैकात्मगतत्वानुपपत्तेः । ननु छाययाऽऽदर्शमनुप्रविश्य तिलकं रचयामीतिवत्समानकर्तृकत्वोपपत्तिरिति चेन्न- सत्यानृतयोर्बिम्बप्रतिबिम्बयोरेकेणानुप्रवेशाभावाच्च न हि मूर्तद्रव्यप्रतिघातिनो दर्पणस्यानुप्रवेशयोग्यत्वं, तृतीयसूत्रेणानुपपत्तिविशेषपरिहाराय त्रिवृद्भवनान्तरोपन्यासपरं द्वितीयसूत्रमित्यप्ययुक्त्तं मन्दप्रयोगनत्वात्, प्रयोजनवत्तरनिर्वाहस्य दर्शितत्वाच्च मनस आहङ्कारिकत्वनित्यत्वयोः साङ्खयवैशेषिकाभिमतयोर्व्युदासेनाऽन्नमयत्वसमर्थनार्थं द्वितीयं सूत्रिमिति चेन्न- आहङ्कारिकत्वस्य श्रुतिसिद्धत्वात्, सर्वेन्द्रियाणां भूतादिशब्दोपलक्षितेऽहङ्कारे प्रलयश्रवणात्, मनसो वाचश्च पृथिवीतेजःकार्य्यत्वे भूतप्रलयोत्तरकालमवस्तानानुपपत्तेः, पाश्चात्यप्रलयश्रवणायोगाच्च । अपरेषामपि पक्षेऽनुप्रवेशस्य जीवकर्तृकत्वं वक्त्तुयुक्त्तं नामरूपव्याकरणसमभिव्याहृतानुप्रवेशस्य परमात्मकर्तृकत्वश्रवणात् जीवस्येश्वरादभिन्नत्वात्तत्कर्तृकत्वेऽप्यनुप्रवेशस्य परमामकर्तृकत्वोपपत्तिरिति चेत्तर्हि नामरूपव्याकरणस्यापि जीवकर्तृकतया परमात्मकर्तृकत्वं स्यात् समस्तनामरूपव्याकरणं जीवस्याशक्यमिति चेत् सर्वानुप्रवेशश्चाशक्यः नन्वचिन्मात्रेऽनुप्रवेश उपपद्यते \"तिस्त्रा देवता अनुप्रविश्य\" इति हि श्रूयत इति चेन्न- समानप्रकरणे \"विज्ञानं चाविज्ञानं च सत्यं चानृतं च\" इति जीवेऽप्यनुप्रवेशश्रवणात्, तदंशभूतयोश्च तयोर्द्वयोर्जीवयोरिवैककर्तृकत्वानुपपत्तेः अंशिन एकत्वात् कर्त्रैक्यमिति चेन्न राजचारयोरपि ब्रह्मांशत्वेनैकर्तृकत्वप्रसङ्गात्, अस्त्विति चेत्- असमानकर्तृकव्यापाराभावात्समानकर्तृकयोरित्यनुशासनवैयर्थ्यं स्यात्, उपरितनसूत्रद्वयस्याधिकरणान्तरत्वमप्ययुक्त्तं सूत्राणामव्यवहितत्वे सति फलफलिभावेनान्वितार्थप्रतिपादकत्वात् ॥\n॥ संज्ञामूर्तिकलृप्त्यधिकरणं समाप्तम् ॥\nइति श्रीहारीतकुलातलकवागिवजयसूनुना श्रीरङ्गराजदिव्याज्ञालब्धवेदव्यासापरनामधेयेन\nश्रीमद्वरदाचार्यपादसेवासमधिगतभगवद्रामानुजविरचितशारीरकमीमांसाभाष्यहृदयेन\nश्रीसुदशर्नसूरिणा विलिखितायां श्रुतप्रकाशिकायां द्वितीयस्याध्यायस्य चतुर्थ पादः ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 2.4.8 संज्ञामूर्तिक्लृप्त्यधिकरणम्\n11. मन्वाद्यैस्स्मर्यतेऽसौ सरसिजवसतिर्व्यष्टिनामादिकर्ता  \nजीवेनानुप्रविश्येत्यपि कथितमतः प्रेष्यकृत्यक्रमो़ऽत्र ।  \nतन्नैकोऽहि प्रवेष्टा त्रिवृतमकृत च व्याकरोदित्यधीत-  \nस्तत्तज्जीवान्तरात्मा सृजति च भगवांस्तादृशं कार्यजातम् ॥\n12. या जीवेनात्मनेति श्रुतिरियमपि न ब्रह्मजीवैक्यमाह  \nप्रागेवैकोऽन्तरात्मा वपुरितर इति स्थायिभेदाभिधानात् ।  \nतेनेशस्तद्विशिष्टस्वकरणकतयाऽनुप्रवेशेऽपि कर्ता  \nजीवे तत्कर्तृतायामिह न हि घटते क्त्वाश्रुतिः कर्तृभेदात् ॥\n13. अग्न्यादावण्डमध्यस्थितिमति कथितं रूपभेदैस्त्रिवृत्त्वं  \nतेजोबन्नाशितोक्तावपि विशदमिदं तेन वेधास्त्रिवृत्कृत् ।  \nमैवं, ब्रह्माण्डसृष्टिर्भवतु कथमसावत्रिवृत्कारपूर्वा  \nभुक्तेऽन्नादौ त्रिधोक्ता परिणतिरितरत् सन्निकर्षस्य (कृष्टेः प्र)दृष्टिः ॥\n14. अक्षाणां जन्मसंख्यापरिमितय इह प्राणवायोस्स्वरूपं  \nतत्सौक्ष्म्यं देवतादेस्तदुभयविषयाधिष्ठितौ पारतन्त्र्यम् ।  \nप्राणस्यानिन्द्रियत्वं बहुविधचिदचिद्व्यष्टिनामादि चाद्या-   \nत्पञ्चीकर्तुः स्वनाभिप्रभवकवचितादूचिरे प्राणपादे ॥\n15. नित्यत्वं व्योम्नि वाताद्यणुषु च पुरुषेऽप्यज्ञतादीनपार्थान्  \nश्रोत्रादौ भूतताद्यं मनसि च विभुतां नित्यतत्त्वान्तरत्वम् ।  \nप्राणेष्वात्मादिभावं स्वपदनियमनस्वैरितां स्वर्गिबृन्दे  \nवेधस्युन्मुक्तयन्त्रक्रममपि वदतां पादयुग्मेऽत्र भङ्गः ॥\n16. तर्कैरापातसत्यैरविहतिकथने व्याहतिः स्थापिता स्यात्  \nसम्यग्भिर्वस्तु(वृत्त्या)गत्या तदिति यदि तदा स्वाभिमानोपरोधः ।  \nतेनाद्ध्यायो विरोधप्रशमनकृदसौ बौद्धबन्धोर्विरुद्ध-  \nस्सौत्री तर्काप्रतिष्ठा श्रुतिपथविमुखस्वैरवादेषु योज्या ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 2.4.8 संज्ञामूर्तिक्लृप्त्यधिकरणम्\n11. अत्र पेटिकासङ्गतिर्भाष्ये - 'भूतेन्द्रियादीनां समष्टिसृष्टिर्जीवानां कर्तृत्वञ्च परस्माद्ब्रह्मण इत्युक्तं पुरस्तात् । (पुरस्तादिति तृतीयपाद इत्यर्थः) जीवानां स्वेन्द्रियाधिष्ठानञ्च परमात्मायत्तमिति चानन्तरं स्थिरीकरणाय स्मारितम् । (अनन्तरमस्मिन्पाद इत्यर्थः) या त्वियं नामरूपव्याकरणात्मिका प्रपञ्चव्यष्टिसृष्टिः सा किं समष्टिजीवरूपस्य हिरण्यगर्भस्यैव कर्म, उत तेजःप्रभृतिशरीरकस्य परस्याबादिसृष्टिवत् हिरण्यगर्भशरीरकस्य परस्य ब्रह्मण इतीदानीं चिन्त्यते ।' इति । अयमर्थः - अत्र तृतीयपादादारभ्य इतः पूर्वमेका पेटिका । तत्र भूतेन्द्रियसमष्टिसृष्टिनिरूपणम्, अथ व्यष्टिसृष्टिनिरूपणमिति पेटिकासंङ्गतिः । व्यष्टेश्चोपकरणत्वात् तत्सृष्टिनिरूपणमिति पादसङ्गतिः । पूर्वाधिकरणे 'खं वायुर्ज्योतिः' इत्यादौ समष्टिसृष्टेः परमात्मकर्तृकत्वमुक्तम्, अधुना पुनर्व्यष्टिसृष्टिर्जीवात्मकर्तृकतया प्रतिभातीति शङ्कोत्थानेनावान्तरसंङ्गतिः । इदञ्चाभिप्रेतं - जीवोपकरणानां प्राणानामुत्पत्त्यादिकं निरूपितम् । तैर्जीवस्य संयोगकरणं हि व्यष्टिसृष्टिरिति च सङ्गतिः । तदर्थविचारस्तु - किं ब्रह्मणः साक्षात् सर्वकारणत्वं श्रुतम् उपपद्यते उत नेति । तदर्थं व्यष्टिनामरूपव्याकरणं किं हिरण्यगर्भमात्रकर्तृकम् उत तदवस्थब्रह्मकर्तृकम् इति । तदर्थम् 'अनेन जीवेन' इति जीवसामान्यस्य कर्तृत्वश्रुतिः किं जीवसमष्ट्याश्रयकेवलहिरण्यगर्भकर्तृकत्वमवगमयति, उत जीवमात्रविशिष्टपरमात्मकर्तृकत्वमिति । तदर्थं किं केवलहिरण्यगर्भकर्तृकत्वे त्रिवृत्करणनामरूपव्याकरणयोः श्रूयमाणयोः एककर्तृत्वं घटितं नेति । तदर्थं किं त्रिवृत्करणे हिरण्यगर्भस्य कर्तृत्वं संभवति नेति । तदर्थं किं त्रिवृत्करणं हिरण्यगर्भोत्पत्तिस्थानभूताण्डसृष्टेरुत्तरकालिकं वा पूर्वकालिकं वेति । तदर्थं किं 'नामरूपे व्याकरोत् । तासां त्रिवृतं त्रिवृतमेकैकामकरोत्' इति पाठक्रमोऽण्डान्तर्वर्तित्रिवृत्करणप्रदर्शनमन्नादीनां त्रिवृत्करणश्रुतिश्च त्रिवृत्करणस्याण्डसृष्ट्युत्तरकालिकतावमगमयति नेति । किमेते त्रयो हेतवः प्रबला उत दुर्बला इति । तेषां प्राबल्ये त्रिवृत्करणस्याण्डसृष्ट्युत्तरकालिकतावगमकतया तस्य हिरण्यगर्भकर्तृकत्वसम्भवेन त्रिवृत्करणनामरूपव्याकरणयोः कर्त्रैक्यश्रुत्युपपत्तेः 'अनेन जीवेन' इति निर्देशस्य हिरण्यगर्भमात्रकर्तृकत्वज्ञापकतया व्यष्टिनामरूपव्याकरणं हिरण्यगर्भमात्रकर्तृकमिति परब्रह्मणस्साक्षात्सर्वकारणत्वं न स्यात् । पाठक्रमादीनां दुर्बलत्वे त्रिवृत्करणस्याण्डसृष्ट्युत्तरकालिकत्वासिद्धेस्तत्र हिरण्यगर्भस्य कर्तृत्वासम्भवेन त्रिवृत्करणनामरूपव्याकरणयोः कर्त्रैक्यायोगात्तदुपपत्त्यर्थम् 'अनेन जीवेन' इति निर्देशस्य जीवसमष्टिशरीरकपरमात्मकर्तृकत्वावगमकतया व्यष्टिनामरूपव्याकरणं हिरण्यगर्भशरीरकपरमात्मकर्तृकमिति परब्रह्मणस्साक्षात्सर्वकारणत्वमुपपन्नमिति सिध्यति । अत्र पूर्वपक्षवादी मन्यते - मन्वार्द्यैमहर्षिभिस्सरसिजवसतिरेव नामरूपव्याकरणकर्तृत्वेन कथ्यते, स्मर्यते च 'नामरूपञ्च भूतानाम्' इति । न च स्मृतिमात्रम्, श्रुतिरपि 'अनेन जीवेन' इति । अतश्चारेणानुप्रविश्य परबलं सङ्कलयानीति प्रेष्यकृत्यक्रमोऽत्रेति शङ्कते - मन्वाद्यैरिति । उक्तमर्थं प्रतिक्षिपति - तन्नेति । तदेव विवृणोति - एक इति । एक एव हि प्रवेष्टा 'अनेन जीवेनात्मनानुप्रविश्य' इति, त्रिवृतमकृत 'तासां त्रिवृतं त्रिवृतमेकैकामकरोत् ।' इति, 'नामरूपे व्याकरोत्' इति चाधीतः । तेन त्रयाणामेककर्तृकत्वं सिद्धम् । तर्हि कथं चतुर्मुखकर्तृके परमात्मनः कर्तृत्वमित्याशङ्क्याह - तत्तदिति । यथा 'तत्तेज ऐक्षत', 'तदपोऽसृजत' इत्यादौ तेजःप्रभृतिविशिष्टस्य परमात्मनः कर्तृत्वम् । एवं चतुर्मुखादिविशिष्टस्य परमात्मन एव समष्टिसृष्टिवत् व्यष्टिसृष्टावपि कारणत्वमित्यर्थः ॥12. अत्र परपक्षोक्तप्रक्रियां स्वपक्षेण भङ्क्त्वा 'अनेन जीवेन' इति वाक्यार्थं विशिष्य शिष्यशिक्षायै विशदयन् निगमयति - या जीवेनेति । 'अनेन जीवेनात्मना' इति श्रुतिर्न जीवब्रह्मणोरैक्यमाचष्टे । प्रागेव - पूर्वमेव । एक एवान्तरात्मा, सर्वं तस्य वपुरिति श्रुतिस्मृतिसूत्रोपबृंहणादिभिर्नित्यसिद्धभेदोपपादनात् । एवं परोक्तमर्थं निरस्य परमात्मन एव नामरूपव्याकरणवदनुप्रवेशेऽपि कर्तृत्वं जीवविशिष्टवेषेणेति निगमयति - तेनेति । एवमुपपादनात्तद्विशिष्टो जीवविशिष्ट एव नामरूपव्याकरणवदनुप्रवेशेऽपि कर्ता । स्वकरणकतया - जीवशरीरकया । 'करणं साधकतमक्षेत्रगात्रेन्द्रियेष्वपि' इति करणशब्दस्य गात्रवाचित्वात् । अथवा स्वस्यैव साधकतमतया । ईश्वरो हि विवक्षातः कारकाणि भवन्तीति न्यायेन साधकतमतया करणतयापि व्यपदेष्टुं शक्यते । स्वतन्त्रया कर्तृत्वेन व्यवहारस्सुप्रसिद्ध एव । जीवस्यैव प्रवेशकर्तृत्वपक्षे प्रधानभूतं दोषमाह - जीव इति । जीवस्य प्रवेशकर्तृत्वे क्त्वाश्रुतिर्न घटते, जीवस्य प्रवेशकर्तृत्वादीश्वरस्य नामरूपव्याकर्तृत्वादिति ॥13. नन्वण्डमध्यस्थितिमत्यग्न्यादौ रूपभेदैस्रिवृत्वमुक्तम्, 'यदग्ने रोहितं रूपम्' इत्यादिना । 'अन्नमशितं त्रेधा विधीयते' इत्यादाविदमेव त्रिवृत्करणं विशदमुक्तमिति चतुर्मुखस्यैव त्रिवृत्करणकर्तृत्वमिति कश्चिन्मन्दः प्राह - अग्न्यादावित्यादिना । तत्प्रतिक्षिपति - मैवमिति । तदेव विवृणोति - ब्रह्माण्डेति । 'नानावीर्याः' इति श्लोके त्रिवृत्कृतानामेव भूतानां सृष्टिसामर्थ्यमित्युक्तम्, अण्डसृष्टेः पूर्वं त्रिवृत्करणाभावे कथं ब्रह्माण्डसृष्टिर्भवतु । यत्तु 'अन्नमशितं त्रेधा विधीयते' इति तेन त्रेधा परिणतिमात्रमुच्यते न पुनस्रिवृत्करणम् । त्रिवृत्करणं हि नाम त्रयाणामेकीकरणं नपुनर्विभागः । इयं त्रिधोक्ता परिणतिः । इतरत् भूतेषु भूतान्तरसन्निकर्षस्य दृष्टिः प्रदर्शनमित्यर्थः ॥14. अत्र पादेऽधिकरणाष्टकार्थान्विभज्य व्याचष्टे - अक्षाणामित्यादिना । इन्द्रियाणां जन्म तेषामेकादशत्वं संख्या परिमाणञ्चाणुत्वं मुख्यप्राणस्य स्वरूपं तस्यैव मुख्यप्राणस्याणुत्वं देवतानां जीवानाञ्च मुख्यामुख्यप्राणाधिष्ठाने पारतन्त्र्यं तत्र मुख्यप्राणस्यानिन्द्रियत्वं बहुविधचिदचिद्व्यष्टिनामरूपव्याकरणं स्वनाभिप्रभवचतुर्मुखशरीरकादाद्यात् समष्टिसृष्टौ तेजोऽबन्नादिशरीरकत्वेन तत्तत्कार्यसृष्टिहेतोः पञ्चीकरणहेतुभूतात् परमपुरुषात् परब्रह्मभूतादेव भवतीत्येतेऽर्था विशदमूचिरे प्राणपाद इति ॥15. पूर्वपादाभ्यामेव परपक्षप्रतिक्षेपः कृतः, उत्तरयोरनयोः पादयोः किमवशिष्टं प्रतिक्षेप्यमित्यनुयुञ्जानस्य कस्यचिदत्यन्तबालकस्यात्रापि प्रतिक्षेप्यपक्षान् क्रमेण प्राह - नित्यत्वमित्यादिना । वियदधिकरणे तावत् व्योम्नि नित्यत्वं वातादिपरमाणुषु नित्यत्वं पुरुषे ज्ञानरूपत्वाभावेन पाषाणवत् मूढत्वं श्रोत्रादावाकाशत्वादिकं मनसि विभुत्वं नित्यतत्वान्तरत्वं प्राकृतवस्तुव्यतिरेकेण नित्यतत्त्वान्तररूपत्वं मुख्यामुख्यप्राणेष्वात्मादिभावं, स्वर्गिबृन्दे - देवतासमूहे, स्वनियाम्यनियमने स्वातन्त्र्येण कर्तृत्वं, तद्वज्जीवानामपि स्वकरणाधिष्ठानस्वातन्त्र्यं निर्मुक्तयन्त्रक्रमेण निर्जराणामधिपेऽपि पितामहे स्वातन्त्र्येण नामरूपव्याकरणकर्तृत्वमपि वदतां वादिनामेतस्मिन्पादयुग्मे भङ्गः इत्यर्थः ॥16. अविरोधाध्यायस्य मृषावादिपक्षविरुद्धत्वमेवेत्याह - तर्कैरित्यादिना । अयमत्र विकल्पः - किं व्यावहारिकसत्यैस्तर्कैरविरोधः कथ्यते किं पारमार्थिकसत्यैरिति । नाद्यः - अविरोधस्थापकानां तर्काणां व्यावहारिकसत्यत्वे परमार्थतो व्याहतिः स्थापितैव स्यात् । नापरः - वस्तुवृत्त्या सम्यग्भिस्तर्कैर्यद्यविरोधं वदसि - तदा स्वाभिमानोपरोधः । चिन्मात्रव्यतिरिक्तार्थस्य पारमार्थ्योपपादनेऽपसिद्धान्तः । तदिदमाह - सम्यग्भिरिति । एवं दूषणमुक्त्वा फलितमाह - तेनेति । अविरोधाध्यायोऽयं बौद्धबन्धोर्मृषावादिनो हि विरुद्ध एव । कथं तर्हि 'तर्काप्रतिष्ठानात्' इति सूत्रकारेण निरस्तैस्तर्कैर्भवतां परपक्षप्रतिक्षेप इत्याशङ्क्याह - सोत्रीति । द्वयं खलु तर्कजातं श्रुतिविरुद्धमविरुद्धञ्चेति । तेन तर्काप्रतिष्ठानवचनं 'आर्ष धर्मोपदेशञ्च' इत्युक्तप्रकारेण वेदविरुद्धतर्कविषयतया योज्यम् । न पुनर्वेदेतिकर्तव्यतारूपतर्कविषयमिति कृतमनेन कृपणजननिरासप्रयासेन ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 2.4.8 संज्ञामूर्तिक्लृप्त्यधिकरणम्\nखादिषु पूर्वपूर्वशरीरकस्य ब्रह्मण उत्तरोत्तरसृष्टिकर्तृत्वप्रतिपादनेन सर्वत्रापि सृष्टौ ब्रह्मणस्साक्षातकर्तृत्वं 'भेदश्रुते'रिति सूत्रेण दर्शितं। तन्नोपपद्यते-नामरूपव्याकरणे केवलं हिरण्यगर्भस्य कर्तृतायाः श्रुतिस्मृति प्रसिद्धत्वादित्याक्षेपेणोत्थानात् संगतिः। खादिसृष्टाविव नामरूपव्याकरणेऽपि तस्य साक्षात्कर्तृत्वमुपपद्यत इति दृष्टान्तसङ्गतिर्वा। 'अनेन जीवेनात्मनाऽनुप्रविश्य नामरूपे व्याकरवाणी'ति श्रुतिः, 'नामरूपञ्च भूतानां कृत्यानांच प्रपंचनम्। वेदशब्देभ्यएवादौ देवादीनां\" चकार स' इच्यादि स्मृतिश्च हिरण्यगर्भस्य नामरूपव्याकर्तृत्वं प्रतिपादयति, उत तच्छरीरकस्य परमात्मन इति संशये पूर्वपक्षः-हिरण्यगर्भस्यैव प्रतिपादयति। 'जीवेन व्याकरवाणी'ति श्रवणात्। नन्वेवं सति 'यथा चारेण परसैन्यं कलयानीति नरपतिरमन्यते'ति लौकिकवाक्ये चारकर्तृकं परसैन्यसङ्कलनं राज्ञि गौणं व्यपदिश्यते। एवमिहापि जीवकर्तृकं नामरूपव्याकरणं ब्रह्मणि गौणं व्यपदिष्टमिति स्यात्, नैष दोषः। राजचारयोरिव जीवेश्वरयोरंशांशिनोस्स्वरूपभेदाभावेनात्रापि 'जीवेनात्मने'ति जीवस्येश्वरकर्तृत्वस्वात्मत्वपरामर्शेन च जीवकर्तृकस्य सङ्कलनस्य मुख्यतयैवेश्वरकर्तृत्वस्वात्मत्वपरामर्शेन च जीवकर्तृकस्य सङ्कलनस्य मुख्यतयैवेश्वरकर्तृकत्वोपपत्तेः। नच सहयोगलक्षणेयं\" तृतीयास्तु, तथाच ईश्वरस्यापि तत्र कर्तृत्वं घटत इति वाच्यम्। उपपदविभक्तितः कारकविभक्तेः पदान्तरयोगनिरपेक्षत्वेन बलीयस्त्वात्। न च करणार्थतया कारकविभक्तित्वनिर्वाहः। ईश्वरकर्तृके व्याकरणे जीवस्य साधकतमत्वाभावात्। किं च करणार्थत्वेऽपि व्याकरणं जीवकर्तृकमेव पर्यवस्यति। नेश्वरकर्तृकम्। चेतन कर्तारं प्रति चेनांतरस्य करणतयोपकारकत्वं हि तत्प्रयोज्यकर्तृतयैव भवति। अस्मिन्पक्षे राज्ञश्चारकर्तृके सङ्कलन इव ईश्वरस्य जीवकर्तृके व्याकरणे कर्तृत्वममुख्यं विवक्षितमिति नेतव्यम्। एवं करणार्थत्वकल्पने सति तृतीयानुपपत्तिशङ्काऽपि निरस्ता भवति। कर्त्रर्थत्वे हि तच्छङ्का स्यात्। व्याकरणकर्तुः तिङाऽभिहितत्वात्। न च जीवस्य कर्तृत्वं प्रवेशमात्रे पर्यवस्यति। व्याकरणंत्वीश्वरस्यैवेतिकल्पनेन कर्तरि तृतीयानिर्वाहः। 'समानकर्तृकयोः पूर्वकाल'इति क्त्वाप्रत्ययस्य कर्त्रैक्यार्थत्वस्मरणेन भिन्नकर्तृकयोस्तदसम्भवात्। तस्यापि कर्त्रर्थत्वस्मरणेन तदभिहितेऽपि कर्तरि तृतीयानुपपत्तेश्च। अतस्संकलनस्य चार इव व्याकरणस्य जीव एव मुख्यकर्ता। तथा सत्येव 'नामरूपं च भूताना'मिति स्मृतिरपि संगच्छते। न हि हिरण्यगर्भजीवांतर्यामी परमेश्वरो देवादिनामरूपसृष्टये पूर्वसर्गवृत्ततन्नामरूपस्मृत्यर्थंवेदशब्दानपक्षत इति। एवंप्राप्तेसिद्धांतः\" संज्ञामूर्तिक्लृप्तिः- देवादीनां नामरूपव्याकरणं त्रिवृत्कुर्वतः परमेश्वरस्यैव सृष्टिः। 'सेयं देवतैक्षतहंताहमिमास्तिस्रो देवताः\" अनेन जीवेनात्मनाऽनुप्रविश्य नामरूपे व्याकरवाणि तासां त्रिवृतं त्रिवृतमेकैकां करवाणी'ति त्रिवृत्करणनामरूपव्याकरणयोस्समानकर्तृकत्वश्रवणात्। त्रिवृत्करणं हि परमेश्वरस्यैव कर्म। न तु 'तस्मिन्नंडेऽभवद्ब्रह्मा सर्वलोकपितामह' इति अंडांतस्संभूतत्वेन स्मृतस्य हिरण्यगर्भस्य। त्रिवृत्कृतैस्तेजोवन्नैरंडस्योत्पादनीयत्वात्। तस्मात् त्रिवृत्करणकर्तेश्वरः नामरूपव्याकरणस्यापि कर्ता। हिरण्यगर्भस्यापि तत्कर्तृत्वस्मृतिः\" घटादेरिव तस्य द्विकर्तृकत्वादुपपद्यते। कथमिदानीं 'जीवेनात्मने'ति सामानाधिकरण्यं। जीवशब्दस्य जीवशरीरकपरमात्मपरत्वादित्यवेहि। कथमाख्याताभिहिते कर्तरि तत्कर्तृकाख्यातोपात्तक्रियापेक्षया क्त्वाप्रत्ययप्रकृत्युपात्तक्रियायाः पूर्वकालत्वं तयोः क्रिययोः\" कर्तुरैक्यं चेत्येतावन्मात्रमेव हि क्त्वार्थः। लाघवात्। नत्वन्यलभ्या कर्तृशक्तिरपि। तथाऽपि प्रधानक्रियान्वयस्याभ्यर्हितत्वात् व्याकरणान्वय एव जीवशरीरकस्य परमात्मनो वक्तव्यस्स्यादिति चेत्- सत्यं। प्रधानक्रियान्वयासंभवे उपसर्जनक्रियान्वयोपि युक्त एव। यथा 'इष्टकाः कृत्वा भुङ्क्त' इत्यत्र तत्र इष्टकानां भोजनक्रियाकर्मत्वेन अन्वयानर्हत्वादसंभवः। इह तृतीयांतनिर्दिष्टस्य कर्तुः\" कर्त्रर्थकाख्यातान्वयानर्हत्वादित्येव विशेषः। यदि क्त्वाप्रत्ययस्य कर्त्रैक्यपूर्वकालत्वमात्रमर्थमंगीकृत्य कर्तृशक्त्यभिधायकत्वं\" प्रत्याख्यायेत तदेह जीवेनेतिवत् 'इष्टकाः कृत्वाऽहंभोक्ष्य' इत्यत्रापि मयेति अनभिहिताधिकारविहितया तृतीययैव भाव्यं स्यात्। अतस्तस्य कर्तृशक्त्यभिधायकत्वमंगीकृत्यैव तत्र प्रथमा समर्थनीया। ततश्च अत्रापि क्त्वाप्रत्ययेन कर्तुरभिधानात् जीवेनेति तृतीया न स्यात् प्रथमयैव भाव्यं स्यादिति कर्तृशक्त्यनभिधानमाश्रित्य तृतीयासमर्थनायामनुपपत्तिः, तदा छांदसत्वेनेयं व्याकरणकर्तरि जीवशरीरके परमात्मनि तृतीयोपपादनीया। न तु जीवस्येश्वराभिन्नत्वं व्याकरणस्य जीवकर्तृकत्वंचांगीकृत्य तृतीयेयमुपपादनीया। जीवेश्वरयोर्भेदस्य समर्थितत्वात्। अतस्त्रिवृत्करणसमानकर्तृकं व्याकरणं त्रिवृत्करणकर्तुरीश्वरस्यैव कृतिरिति सिद्धं। यद्यपि हिरण्यगर्भसृष्ट्यनंतरनामरूपव्याकरणानन्तरं\" त्रिवॄत्करणं श्रुतौ पठितं, तथापि पाठक्रमादर्थक्रमस्य बलीयस्त्वात् त्रिवृत्करणं प्रागेवेत्यस्यार्थस्य प्रपंचनं भाष्ये द्रष्टव्यं॥ संग्रहकारिके॥ सरसिजसंभव एव व्याकरणनामरूपयोः कर्ता। जीवेनेति श्रवणात् तत्सृज्यप्रकरणे च तत्स्मरणात्॥ मैवं यस्त्रिवृतं चकार कथितः कर्ता स हि व्याकृतौ तद्धाता न तथा त्रिवृत्कृतधराद्युत्पादिताण्डोद्भवः। तेन व्याकरणत्रिवृत्करणयोः कर्ता स एवेश्वरो जीवेनेति तु तच्छरीरकतया तत्रैव शक्तं पदम्॥ इति संज्ञामूर्त्यधिकरणम्॥ इति श्रीमद्भरद्वाजकुलजलधिकौस्तुभश्रीमदद्वैतविद्याचार्यश्रीविश्वजि- द्याजिश्रीरङ्गराजाध्वरिवरसूनोरप्पयदीक्षितस्य कृतौ चतुर्मतसारे नयमयूखमालिकाख्ये द्वितीयपरिच्छेदे द्वितीयस्याध्यायस्य च तु र्थः पा दः॥ \n॥द्वितीयोऽध्यायस्समाप्तः॥ श्रीमते हयवदनपरब्रह्मणे नमः॥"
                            },
                            {
                                "author": "Rangarāmānujācārya's śāriraka śāstrartha dipika",
                                "commentary": "Adhikarana 2.4.8 संज्ञामूर्तिक्लृप्त्यधिकरणम्\nअनेन जीवेनात्मनानुप्रविश्य नामरूपे व्याकरवाणी\"ति स्वांशत्वेनात्मभूतस्य जीवस्यैवानुप्रवेश व्याकरणकर्तृत्वाभिधानात् परदेवतायाः स्वेन रूपेणानुप्रवेशानुक्तः, हिरण्यगर्भस्य नामरूपव्याकर्तृत्वस्य पुराणादिषु प्रसिद्धत्वात्, परमात्मांशभूतो हिरण्यगर्भ एव प्रवेशनामरूपव्याकरणयोः कर्ता। नचैवं 'व्याकरवाणी'ति परमात्मनोऽभिसन्धिर्नोपपद्यत इति वाच्यम्। जीवसमष्ठ्याश्रयस्य प्रवेशव्याकरणकर्तुर्हिरण्यगर्भस्य परमात्मांशतयाऽत्यन्तभिन्नत्वाभावेन तद्गतनामरूपव्याकर्तृत्वस्य प्रवेशसमानाधिकरणस्य स्वनिष्ठतया परमात्मनोऽनुसन्धानोपपत्तेः, प्रयोजककर्तृतयाऽपि 'व्याकरवाणी'त्यभिसन्ध्युपपत्तेश्च। यदि पुनः परमात्मन स्साक्षात्कर्त्रभावो भवेत् तर्हि 'अनेन जीवेने'त्यनर्थकं। जीवस्य कर्तृत्वाभावेन 'चारेणानुप्रविश्य परसैन्यं सङ्कलयानी'तिवत् करणत्व एव तृतीया वाच्या। करणत्वञ्च तदोपपद्यते, यदि परमात्मा प्रयोजककर्ता जीवश्च प्रयोज्यकर्ता स्यात्। प्रयोजककर्तुर्हि साक्षात्कर्ता करणं भवति प्रधानक्रियोद्देशेन प्रयोजकेन प्रयोज्यकर्तुर्व्याप्रियमाणत्वात्। अतः 'जीवेने'ति करणत्वेन निर्दिश्यमानो जीवस्साक्षात्कर्तेत्यवसीयते। अतस्तेजोबन्नानि प्रविश्य हिरण्यगर्भ एव नामरूपेव्याकरोति। अतो हिरण्यगर्भकर्तृकैव नामरूपव्याक्रियेति पूर्वपक्षेप्राप्तउच्यते- संज्ञामूर्तिक्लृप्तिस्तु त्रिवृत्कुर्वत उपदेशात्। संज्ञामूर्तिक्लृप्तिः नामरूपव्याकरणं त्रिवृत्करणं\" कुर्वतः परमात्मन एव। न हिरण्यगर्भस्य। 'अनेनैव जीवेनात्मनाऽनुप्रविश्य नामरूपे व्याकरोत् तासां\" त्रिवृतं त्रिवृतमेकैकामकरो'दिति त्रिवृत्करणनामरूपव्याकरणयोस्समानकर्तृकत्वावगमात्। नच त्रिवृत्करणं\" हिरण्यगर्भकर्तृकं सम्भवति। हिरण्यगर्भस्य त्रिवृत्कृततेजोवन्नोत्पादितब्रह्माण्डसृष्टत्वावेदनेन तस्य त्रिवृत्करणकर्तृत्वासम्भावात्। अतो जीवसमष्टिशरीरकस्सन् परमात्मा नामरूपे व्याकरोदिति सिद्धम्। 'अनेन जीवेनात्मनाऽनुप्रविश्ये'त्यस्योपपत्तिस्तु तद्वाक्यविवरणदशायामेवोक्ता तत्रैवानुसन्धेया।।ननु 'यदग्ने रोहितं रूपं तेजसस्तद्रूपं, अन्नमशितं त्रेधा विधीयत'इत्युत्तरत्र चतुर्मुखसृष्टाग्न्यादिषु त्रिवृत्करणप्रकारप्रदर्शनात् त्रिवृत्करणमपि चतुर्मुखकर्तृकमेवेत्यत्राह- ।।मांसादिभौमं यथाशब्दमितरयोश्च।। यदुक्तमण्डस्रष्ट्युत्तरकालं चतुर्मुखस्रष्टदेवादिविषयोयं \"तासां त्रिवृत्तं त्रिवृतमेकैकामकरो\"दि त्रिवृत्करणोपदेश इति तन्नोपपद्यते। \"अन्नमशितं त्रेधा विधीयते\" इत्यत्र मांसमनसोः पुरीषादणुत्वेनाणीयस्त्व च व्यपदिष्टयोराप्यत्वतैजसत्वप्रसंगात्।। यद्यदपेक्षया सूक्ष्मं तत्तस्य कारणं। अत एव हि पार्थिवाप्यतैजसानामुत्तरोत्तरसूक्ष्मतयोत्तरोत्तरकारणत्वं। ततश्च पुरीषस्य स्थविष्त्वात्पार्थिवत्वं, ततस्सूक्ष्मस्य मांसस्याप्यत्वं, ततोणिष्ठस्य मनसस्तैजसत्वमभ्युपगन्तव्यं। तथा \"आपः पीता\" इत्यत्रापि स्थविष्ठस्य मूत्रस्य पार्थिवत्वं मध्यमस्य लोहितस्याप्यत्वं ततोप्यणीयस प्राणस्य तैजसत्वमभ्युपगन्तव्यं। तथा \"तेजोऽशित\"मित्यत्रापि स्थूलस्यास्थ्नः पार्थिवत्वं, मध्यमा मज्जाया आप्यत्वं, अणिष्ठाया वाचस्तैजसत्वमभ्युपगन्तव्यं। न चैवमिष्यते। प्रथमपर्याये पुरीषवन्मांसमनसी अपि पार्थिवे एव प्रतिपाद्येते। \"अन्नमशितं त्रेधा विधीयते\" इति प्रकमात्। तथा द्वितीये पर्या मूत्रलोहितप्राणानामब्विकारत्वं प्रतिपाद्यते। तृतीयपर्याये अस्थिमज्जावाचां तेजोविकारत्वमेव प्रतिपाद्यते। अतः \"तासां त्रिवृतं त्रिवृतमेकैकामकरोत्\" इत्युक्तत्रिवृत्करणप्रकारः अन्नमशितमित्यादिनानुप्रदर्श्यत तथा सति हि मनःप्राणवाचां तिसृणामपि अणीयस्त्वेन \"अन्नमयं हि सोम्य मन आपोमयः प्राणस्तेजोमयी वागि\" विरुध्येत। अतः प्रागेव त्रिवृत्कृतानां पृथिव्यादीनां पुरुषं प्राप्तानां \"त्रिवृत्करणेन भवितव्यं अत्रिवृत्कृतानां तेषां कार्यारंभासामर्थ्यात्। अन्योन्यसंयुक्तानामेहि कार्यासंभसामर्थ्यं। तदेव च त्रिवृत्करणं तथा च स्मर्यते-\" नानावीर्याः पृतग्भूतास्ततस्ते संहतिं विना। नाशक्नुवन् प्रजास्स्रष्टुमसमागत् कृत्स्नशः। समेत्यान्योन्य संयोगं परस्परसमाश्रयाः। महदाद्याविशेषांताह्यंडमुत्पादयंति त\"इति अ एव च \"अनेनैव जीवेनात्मनानुप्रविश्य नामरूपे व्याकरोत्। तासां त्रिवृतं त्रिवृतमेकैकामकरो\"दि पाठक्रमोऽप्यर्थक्रमेण बाध्यते। अण्डान्तर्वर्त्यग्न्यादिषु त्रिवृत्करणप्रदर्शनं तु श्वेतकेतोश्शुश्रूषोरंडांतर्वर्तित्वेन तस्य बहिष्ठवस्तुषु त्रिवृत्करणप्रदर्शनायोगात्। त्रिवृत्कृतानां कार्येष्वग्न्यादिषु त्रिवृत्करणप्रदर्शनं\" कृतमित्यविरोधः। नन्वंडांतर्गतानां सर्वेषां त्रिवृत्कृततेजोबन्नरूपत्वे व्यवस्थिततेजोबन्नव्यवहारः\" कथं स्यादित्यत्राह-।।वैशेष्यात्तु तद्वादस्तद्वादः।। 'पृथिव्यांशानां भूयस्त्वे पृथिवीव्यवहारः। जलांशानां भूयस्त्वे जलव्यवहार'इति व्यवहारव्यवस्थोपपद्यत इत्यर्थः। 'तद्वादस्तद्वाद'इति सूत्रे द्विरुक्तिरध्यायसमाप्तिद्योतनार्था।। इति संज्ञामूर्तिक्लृप्त्यधिकरणं।।इति चतुष्षष्टिप्रबन्धनिर्माणससूचितसर्वतंत्रस्वतंत्रताबिरुदाञ्चितैः श्रीमद्रङ्ग रामानुजमुनिभिरनुगृहीतायां\" श्रीशारीरकब्रह्मसूत्रव्याख्यायां श्रीशारीरकशास्त्रार्थदीपिकायां द्वितीयाध्यायस्य चतुर्थः पादः।। द्वितीयोऽध्यायस्समाप्तः।।\n।। श्रीमते रङ्गरामानुजमहादेशिकाय नमः।।"
                            },
                            {
                                "author": "Rangarāmānujācārya's Commentary on Śrutaprakaśika - Bhāvaprakāśika",
                                "commentary": "Adhikarana 2.4.8 संज्ञामूर्तिक्लृप्त्यधिकरणम्\nदेवानामपीति - जीवदृष्टान्तेनेति शेषः, देवानां जीवदृष्टान्तेन परायत्तप्रवृत्तित्वनिर्णयेनापि जीवानां परायत्तकर्तृत्वं स्थिरं भवतीति मत्वा तदेव दृष्टान्ततया स्मारितमित्यर्थः, दृष्टान्ततया सूचनस्य सम्प्रतिपत्तिसूचनार्थत्वात् । पीटकेसङ्गतिरिति - पेटिकया सङ्गतिरित्यर्थः । न तु पेटिकयोः सङ्गतिरिति, संज्ञामूर्त्त्यधिकरणस्य एकत्वेन पेटिकात्वासम्भवात् । त्रयो हेतव इति पाठकगात् अण्डान्तर्वर्त्तिन्निवृत्करणप्रदर्शनत्रिवृत्करणश्रुतय इत्यर्थः । भाष्ये- प्रविशतिर्लाक्षणिकस्स्यादिति, प्रवेश्येत्येवं णिजर्थलक्षणा स्यादित्यथः । भाष्ये- जीवसमष्टिविशिष्टेनात्मनेति, जीवसमष्टिविशिष्टेन स्वरूपेणेत्यर्थः । मृदात्मको घट इत्यादौ आत्मशब्दस्य स्वरूपपरत्वदर्शनात्, ततश्च व्यपदेशिवद्भावेन स्वरूपस्य भिन्नतया व्याकरवाणीत्यनेन स्वरूपस्यानभिधानात् तृतीयोपपद्यत, नन्वेवं जीवशब्दस्य जीवमात्रपरत्वमाश्रित्य आत्मशब्दस्य शरीरपरत्वं किन्न स्यादिति चेन्न, तदा कत्वाप्रत्ययास्वारस्यात्, नन्वेवमपि जीवशरीकेण मयेति आत्मशब्दस्य प्रत्यगर्थपरत्वं किन्न स्यादिति चेन्न, तदा व्याकरणकत्तर्रीति ज्ञाविहिते अनभिहिताधिकारविहिततृतीयानुपपत्तेः, ननु व्याकरणकर्त्तुरभिधानेऽपि प्रवेशकर्त्तुरनभिधानात् तृतीयोपपद्यते, अनभिहित इति पर्य्युदासपक्षाश्रयणात्, अत एव अनभिहितसूत्रे द्वयोः क्रिययोः कारकेऽन्यतरेणाभिहिते विभकत्यभावसङ्ग इति वार्त्तिकेन प्रासादाख्यकं तच्चान्यरेणास्तिप्रत्ययेन घञाभिहितं, प्रसीदन्त्यस्मिन्निति प्रासादः, तत्राभिहिते कारके न भवतीत्युच्यमाने सप्तमी न स्यादिति प्रतिषेधपक्षाश्रयणेन शङ्कामुत्थाप्य नचान्यतरेण अनभिधानादिति असिक्रियाधिकरणशुक्त्तेरुपरितनप्रत्ययेन यदभिधानं तदाश्रया च सप्तमी भविष्यतीति नायं दोषः प्रसज्यत इति पर्युदासाश्रयणेन परिहारो वर्णित इति चेत्, एवं तर्हि अहं भुकत्वाव्रजामीति प्रयोगस्थले मया भुकत्वा व्रजामीति प्रयोगप्रसङ्गः, तथा पकत्वाभुज्यत ओदन इत्यत्र भुजिप्रत्ययेनाभिहितेष्योदने कत्वाप्रत्ययेनानभिधानमाश्रित्य द्वितीयाप्रसङ्गः, तदयमत्र वैयाकरणनिष्कर्षः । अहं भुकत्वा व्रजानीत्यत्र अहमर्थस्य युगपदुभाभ्यां भोगनव्रजनक्रियाभ्यामपि न शाब्दोऽन्वयः । किं तर्हि व्रजनक्रिययैव प्राधान्यात्,आर्थस्तु भोजनक्रियायामन्वयः, अतः शब्दव्यापारापेक्षायां अभिधानमेव नत्वनभिदानमपीति, नाहंशब्दात् तृतीया प्राप्नोति तथा पकत्वौदनो भुज्यत इत्यत्रापि ओदनस्य भुजिनैव शाब्दोन्वयः, सन्निधा नात्तु वचनान्वयः, केवलशब्दव्यापारनिरूपणे तु किमिष्टकाःपकत्वौदनो भुज्यते उत ओदनमेवेति द्वितीया न भविष्यति, प्रासादआस्त इत्यत्र तु प्रासादस्य प्रसादनासनक्रियाभ्यां शाब्द एवान्वयः, पदार्थदशायां घञ्प्रातिपादिकेन प्रसादाधिकरणतयान्वितस्यैव हि प्रासादद्रव्यस्य वाक्यार्थदशायां असनक्रियाधिकरणत्वेनाप्यन्वयः, अतः तत्र शब्दव्यापारापेक्षयैव अनभिहितासनक्रियाधिकरणशकत्याश्रयत्वमपि प्रासादस्यास्तीति तत्र सप्तम्युपपत्तिरिति, कैय्यटस्तु, स्वाभिप्रवीणमाश्रित्य कत्वाप्रत्ययस्य भावार्थत्वात् पकत्वौदनं भुङ्क्त्ते देवदत्तः, पकत्वौदनं भुज्यते देवदत्तेनेतिकत्वाप्रत्ययेन कर्तृकरणयोरभिधानात् द्वितीयातृतीये कुतो नेत्याशङ्कयाख्यातादिपदवाच्यक्रियाविशेष्यत्वात्प्रधानम्, इतरा तु विशेषणत्वादप्रधानम्, तत्क्रियासाधनयोरपि शकत्योः तद्द्वारको गुणप्रधानभावः, तत्र प्रधानशकत्यभिधाने गुणक्रियाशक्त्तिरभिहितवत् प्रकाशते, प्राधानानुरोधित्वात्ल गुणानां प्रधानमुखप्रेक्षित्वात् पृथक् तद्विरुद्धस्वकार्यारम्भाभावादिति समादधे, एवं सति उभाभ्यामपि शाब्दे युगपदन्वयेऽपि न दोषः, इत्यलं विस्तरेण, तस्मेदनेन जीवेनेत्यस्य न मयेत्यर्थः, अपि तु स्वरूपेणेत्यर्थः, तथा च व्यपदेशिवद्भावेन भेदात्तस्य च करणत्वात्तृतीयोपपत्तिः, अत एव वेदान्ताचार्यैरधिकरणसारावल्यां तेनेशस्तद्विशिष्टस्वकरणतयाऽनुप्रवेशेऽपि कतर्ा' इति करणत्वमुक्त्तम् ॥17॥भाष्ये - अन्नमशितं त्रेधा विधीयत इत्यत्र इत्यादि, एवं छान्दोग्ये श्रूयते, अन्नमशितं त्रेधा विधीयते । तस्य यः स्थविष्ठो भागः तत्पुरीषम्, वो मध्यमस्तन्मांसं योऽणिष्ठः तन्मनः, आपः पीताः त्रेधा विधीयन्ते तासां यः स्थविष्ठो धातुः तन्मूत्रं भवति, यो मध्यमः तल्लोहितं भवति, योऽणिष्ठः स प्राणः । तेजोऽशितं त्रेधा विधीयते तस्य यः स्थविष्टो धातुः तदस्थि भवति । यो मध्यमः स मज्जा योऽणिष्ठः सा वाक् । अन्नमयं हि सोम्य मनः । आपोमयः प्राणः । तेजोमयी वागिति । कारणानुविधायित्वेनेत्यादि त्रिवृत्करणेन पृथिव्यप्तेजांसि कार्यकारणभावमापन्नानि स्थूूलाण्यणीयांसि, अतः त्रिवृत्कृतेष्वपि तत्तस्भूतांशानां स्वकारणानुगुण्येन स्थूलत्वाणुत्वाणीयस्त्वानि स्युः, तस्मात् \"अन्नमशित' मित्यादि वाक्यं त्रिवृत्करणप्रदर्शनपरञ्चेत् स्थविष्ठं पुरुषं पार्थिवम् अणु मांसमाप्यम् अणीयो मनश्च तेजसमापद्येत, तथा द्वितीयपर्य्याये\" सूत्रं पार्थिवं लोहितमाप्यं प्राणः तैजस इति स्यात्, तृतीये पर्य्याये अस्थि पार्थिवमाप्यं मज्जा तैजसी वागिति स्यात्, ततश्च \"यदन्नमशितं त्रेधा विधीयते' इति पुरीषमांसमनसां पार्थिवत्वमुक्त्तम्, यच्चापः पीताः त्रेधा विधीयन्ते' इति सूत्रशोणितप्राणानामाप्यत्वमुक्त्तम्, यच्च विदीयत इति अस्थिमज्जावचसां तेजस्त्वमुक्त्तम्. पुनश्च अन्नमयं हि सोम्य मनः आपोमयः प्राणः इति यन्मनः प्राणयोः पार्थिवत्वाप्यत्वमुक्त्तम्; तत्सर्वं विरुध्येत, अतो नात्र त्रिवृत्करणप्रकाण उपदिश्यते, यत्तु अण्डान्तर्वर्त्तिषु अग्न्यादित्यादिषु त्रिवृत्करणप्रदर्शनं तत्सम्बोध्यस्य श्वेतकेतोः बुद्धिसम्वादार्थम्, न तु तत्रैव त्रिवृत्करणमिदं प्रथमतया प्रवृत्तमिति बोधनार्थमिति, ननु सिद्धान्ते बिम्बप्रतिबिम्बभावयोरैक्यात् कथं तद्विरुद्धमुच्यत इत्यस्वरसादाह - छायया आदर्श इति ।तृतीयसूत्रेण अनुपपत्तिविशेषपरिहारायेति - इदमन्नम् इमा आपः- इदं तेजः- इति विशेषव्यपदेशहेतुम् उत्तरसूत्रेण कीत्तियिष्यन्तदुपयुक्त्ततया \"अन्नमशितं त्रेधा विधीयते' इति श्रुति प्रतिपन्नमेवार्थं \"मांसादिभौम'मिति सूत्रेण कीर्तयतीत्यर्थः, वाचस्पत्युक्त्तिमाह - मनस आहङ्कारिकत्वनित्यत्वयोरिति । इदमुपलक्षणं वाचोऽपि द्रष्टव्यम् । साङ्खययोः वाङ्मनसो द्वयोरपि आहङ्कारिकत्वत्वस्याविदानात्, वाचस्पतिपक्षे च सूत्रस्यायमर्थः, मांसादि भौममित्येतत् दृष्टन्तार्थं यथा मांसादिभौमं भवति, एवं वाङ्मनसी अपि तैजसभौमे इति ॥19॥ ॥ संज्ञामूर्तिकलृप्त्यधिकरणं समाप्तम् ॥ इति दशोपनिषद्भाष्यकारैः श्रीरङ्गरामानुजमुनिभिर्विरचिताया श्रुतिप्रकाशिका व्याख्यायां भावप्रकाशिकायां द्वितीयस्याध्यायस्य चतुर्थ पादः ॥ समुदिताधिकरणसङ्ख्या -68- समुदितसूत्रसङ्ख्या - 287 ॥"
                            },
                            {
                                "author": "Sokkanāvūr Svāmi's Tamil Śribhāṣyārtha Dipika",
                                "commentary": "Adhikarana 2.4.8 संज्ञामूर्तिक्लृप्त्यधिकरणम्\nவியததிகரணம் முதல் இதுவரை 14 அதிகரணங்களாலே பூதேந்த்ரி யாதிகளின் ஸமஷ்டி ஸ்ருஷ்டியை நிரூபித்து, இவ்வதிகரணத்திலே தேவ மனுஷ்யாதி வ்யஷ்டி ஸ்ருஷ்டியை இங்கு நிரூபிக்கிறாரென்று ஸங்கதி.  ப்ரபஞ்ச ஸ்ருஷ்டியை சதுர் முகன் செய்கிறானா? சதுர்முக சரீரக பரமாத்மா செய்கிறானா என்று சம்சயத்தில் அனேந ஜீவேந ஆத்மநா அனுப்ரவிச்ய நாமரூபேவ்யாகரவாணி என்று ஜீவனைத்வாரமாகக் கொண்டு நாமரூபவ்யா கரணம் சொல்லுகையால் சதுர்முகனே வ்யஷ்டி ஸ்ருஷ்டியைச் செய்பவன் என்று பூர்வபக்ஷம். ஏனெனில், த்ரிவருத்குர்வத உபதேசாத் - நாமரூபே வ்யாகர வாணி தாஸாம் த்ரிவ்ருதம் த்ரிவ்ருதம் ஏகைகாம் கரவாணி என்று த்ரிவ்ருத் கரணம் பண்ணுபவனுக்கே நாம ரூபவ்யாகரணம் உபதேசிக்கையால், த்ரிவ்ருத் க்ருதங்களான தேஜோப் அன்னங்களால் உத்பன்னமான அண்டத்திலுள்ள சதுர்முகன் அந்தத்ரிவ்ருத்கரணத்தின் கர்த்தாவாகமாட்டான். த்ரிவ்ருத் கரணமும் வ்யஷ்டி ஸ்ருஷ்டியும் பரமபுருஷனால்தான் செய்யப்பட்டன என்றாலே - வ்யாகரவாணி என்ற உத்தமபுருஷனும் (தன்மை யொருமை வினை முற்றும்) பொருந்தும் ஜீவேநாத்மனா என்ற ஸாமானாதிகரண்யமும் (விசேஷண விசேஷ்ய பாவமும்) முக்கியப் பொருளாகும். ஜீவேந் ஆத்மநா- ஜீவசரீரகனான என்னால் என்று பொருள். ஆமாம். அன்னமசிதம் த்ரேதா விதீயதே எனத் தொடங்கி சதுர்முகன் படைத்த அன்னாதிகளிலும் தரிவருத்கரண ப்ரகாரம் உபதேசிக்கப்படுகிறதே ஆகையால், அவனும் த்ரிவ்ருத்கரணம் செய்யச் சக்தன் தானே என்ற சங்கையைப் பரிஹரிக்கிறார். (1) \nமாம்ஸமும் மனஸ்ஸும் பெளமம் - பூமிசம்பந்தமுள்ளவை. அவை ஆப்யமோ தைஜஸமோ அல்ல. யதாசப்தம் - ஆப: பீதா; தேஜோzசிதம் என்று ச்ருதி சொன்னபடியே - இதரயோச்ச - அன்னம்மசிதம் என்ற ப்ரதம பர்யாயம் தவிர்த்த ஆப: பீதா : தேஜோzசிதம் என்ற இரண்டு பர்யாயங்களிலும் மூத்ர ப்ராணங்களுக்கு ஆப்யத்வமும், அஸ்தி மஜ்ஜைகளுக்கு தை ஜஸத்வமும் உபதேசிக்கப்படுகின்றன. இதன் பொருளாவது. தாஸாம் த்ரிவ்ருதம் என்று அண்ட ஸ்ருஷ்டிக்கென குறிப்பிடப்பட்ட த்ரிவ்ருத்கரணம் அன்னமசிதம் த்ரேதாவிதீயதே என்பதால் விதிக்கப்படவில்லை. ஆனால், அண்டத்திற்குள் இருக்கும் ச்வேதகேது எளிதில் புரிந்து கொள்ள மனிதனாலே உட்கொள்ளப்படும் அன்னம், ஜலம் முதலியவற்றில் மூன்றுவகைப் பிரிவு கூறப்பட்டது. தஸ்யய: ஸ்தவிஷ்டோ பாக: தத்புரீஷம், யோமத்யம் தந்மாம்ஸம் - யோZணிஷ்ட: தன்மன: என்று மாம்ஸமும் புரீஷமும் மனஸ்ஸும் போல் பௌமம் என்று உபதேசிக்கப்படுகிறது. ஏனெனில், அன்னமசிதம் த்ரேதாவிதீயதே என்று தொடக்கத்தாலும் அன்னமயம் ஹிஸோம்யமன: என்று வாக்ய சேஷத்தாலும் என்றபடி தேஜோzபன்னங்களுக்குத் த்ரிவ்ருத் கரணப்ரகாரம் இதில் சொல்லப்படுகிறதெனில், மாம்ஸமும் மனஸ்ஸும், பௌமமான புரீஷத்தைக் காட்டில் அணியஸ்ஸாகையால் ஆப்யத்வமும் தைஜஸத்வமும் ப்ரஸக்தமாகும். அவ்வாறே ஆப: பீதா: தேஜோசிதம் என்ற இரு பர்யாயங்களிலும் லோஹிதம் மூத்ரம் ப்ராணன் இந்த மூன்றுக்கும் ஆப்யத்வமும் தேஜ: பர்யாயத்தில் அஸ்தி, மஜ்ஜை, வாக்கு இவை மூன்றிற்கு ஏனெனில், பீதா: என்ற தொடக்க தைஜஸத்வமும் சொல்லப்படுகிறது. தாலும் ஆபோமய: ப்ராண: என்ற வாக்ய சேஷத்தாலும், அப்படி தேஜோzசிதம் என்ற தொடக்கத்தாலும் தேஜோ மயீவாக் என்று வாக சேஷத்தாலும் என்றபடி - இப்படியல்லாமல் த்ரிவ்ருத்கரணத்தை உபதேசி கிறதென்றால், மூத்ரம் ஸ்தவிஷ்டமாகையால் பெளமமாகிவிடும் - ப்ராணனு என்ற மூன்று அணீயஸ்ஸாதலின், தைஜஸமாகிவிடும் - தேஜோசிதம் பர்யாயத்திலும் அஸ்தி - பெளமமாயும்,மஜ்ஜை, ஆப்யமாயும் ஆகும் - உபக் வாக்ய சேஷங்களுக்கு விரோதம் வரும் ஆதலின், முன்பே த்ரிவ்ருத்க்ருதமா அன்னாதிகளுக்கு ஜாடராக்னியாலே மூன்று விதமாகப் பரிணாமம் உபதேசிக் படுகிறது. முன்பே த்ரிவ்ருத்க்ருதமானால், வெறும் அன்னம் முதலிய சொ களால் எப்படி வழங்கலாமென்பதற்கு விடைதருகிறார். (2)\nது சப்தம் சங்கையை நிவர்த்திப்பதாம், வைசேஷ்யம் - விசேஷ பாவு ப்ருதிவீஜலாதிகள் முன்னரே த்ரிவ்ருத் க்ருதங்களாயினும், ப்ருதிவீயில் த அம்சம் பாதியும் ஜலதேஜோZம்சங்கள் கால்காலும் உள்ளனவென்பதுபோ அந்தந்த பூதத்தில் விசேஷமானது தன்பாகம் ஆதலாலும் அன்னம், அப் தேஜஸ் என்று வ்யவஹாரம் ஏற்பட்டது. தத்வாத: என இருமுறை கூறிய அத்யாய முடிவைக் காட்டுவது. இங்கு ஸ்வாமி தேசிகன் “அநேந ஜீவேந ஆத்மனா அனுப்ரவிச்ய” என்ற ச்ருதியும் அந்தராத்மா வே என்றும் - மற்றவன் சரீரம் என்றும் பேதத்தைக் கூறியிருப்பதால், ஜீவனுக்கு ப்ரஹ்மத்திற்கும் ஐக்கியத்தைக் கூறவில்லை. ஆதலின், எம்பெருமான் சேதனாசேதன சரீர விசிஷ்டஸ்வ பாவாய் அனுப்ரவேசத்திலும் கர்த்தாவாகிறான். அனுப்ரவேசத்தில் கர்த்தா பின்னர் ஆவதால் 'த்வா ' ப்ரத்யயம் ஜீவனுக்கு கர்த்ருவத்தைக் காட்டாது' என்றருளினார். ஒருவன் அனுப்ரவேச செய்வதாயும் மற்றவன் வ்யாகரணம் செய்வதாயும் கர்த்தா வேறான ஸமானகர்த்ருகத்வம் இல்லாமையால் 'த்வா' ப்ரத்யயம் வராது என்பதாகும்.\nஇந்தப் பாதத்தில் 8 அதிகரணங்களால் கூறப்பட்ட கருத்துக்கள் \n1. ப்ராணாதிகரணத்தில் இந்த்ரியங்களின் உத்பத்தியும் \n2. ஸப்தகத்யதிகரணத்தில் அவற்றிற்குப் பதினோரு எண்ணிக்கையும் \n3. அணவ: என்ற அதிகரணத்திலே அவற்றின் பரிமாணமும். \n4. வாயுக்ரியாதிகரணத்திலே ப்ராணவாயுஸ்வரூபமும். \n5. அணுச்ச என்ற அதிகரணத்தில் ப்ராணனின் ஸூக்ஷ்மத்வமும். \n6. ஜ்யோதிராத்யதிகரணத்தில் - அக்ன்யாதி தேவதைகளின் வாகாதி அதிஷ்டானத்தில் பகவத் பார தந்த்ர்யமும். \n7. த இந்த்ரியானி என்ற அதிகரணத்தில் ப்ராணனுக்கு அநிந்த்ரியத்வமும். \n8. ஸம்ஜ்ஞாமூர்த்யதிகரணத்தில்-தன் நாபியில் தோன்றிய சதுர்முக சரீரகனாய் ஆத்யனாய் பஞ்சீகரண கர்த்தாவான பரமபுருஷனிடம் பஹுவிதமான சித் அசித் என்னும் வ்யஷ்டி நாமரூப உத்பத்தியும் என்பவை எட்டு அதிகரணங்களிலே விளக்கப்பட்டன."
                            }
                        ]
                    }
                ]
            }
        ]
    }
}
