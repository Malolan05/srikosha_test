{
  "metadata": {
    "scripture_name": "Śatadūṣaṇi",
    "slug": "shatadushani",
    "author": "Vedanta Desika",
    "year_of_composition": "~1300 CE",
    "category": "Auxilliary Texts",
    "description": "A text criticising advaita.",
    "language": "Sanskrit",
    "total_chapters": 1,
    "total_verses": 67
  },
  "content": {
    "title": "Śatadūṣaṇi",
    "sections": [
      {
        "title": "Śatadūṣaṇi",
        "number": 1,
        "verses": [
          {
            "verse_number": 0,
            "original_text": "०० मङ्गलम्",
            "commentaries": [
              {
                "author": "Vedanta Desika (original text)",
                "commentary": "0 --- \n  \"०० मङ्गलम्\"\n \n\nसमाहारस्साम्नां प्रतिपदमृचां धाम यजुषां लयः प्रत्यूहानां लहरिविततिर्बोधजलधेः ।  \nकथादर्पक्षुभ्यत्कलिकथककोलाहलभवं हरत्वन्तर्ध्वान्तं हयवदनहेषाहलहलः ।।1।।\n\nइदम्प्रथमसम्भवत्कुमतिजालकूलङ्कषा मृषामतविषानलज्वलितजीवजीवातवः ।  \nक्षरन्त्यमृतमक्षरं यतिपुरन्दरस्योक्तयश्चिरन्तनसरस्वतीचिकुरबन्धसैरन्ध्रिकाः ॥\n\nप्राचीमुपेत्य पदवीं यतिराजदृष्टां तत्सन्निकृष्टमपि वा मतमाश्रयन्तः ।  \nप्राज्ञा यथोदितमिदं शुकवत्पठन्तः प्रच्छन्नबौद्धविजये परितो यतध्वम् ।।3।।\n\nवादाहवेषु निर्भेत्तुं वेदमार्गविदूषकान् ।  \nप्रयुज्यतां शरश्रेणी निशिता शतदूषणी ।।4।।"
              },
              {
                "author": "Nrisimharaja",
                "commentary": "0 ---"
              }
            ]
          },
          {
            "verse_number": 1,
            "original_text": "01 ब्रह्मशब्दवृत्त्यनुपपत्तिवादः",
            "commentaries": [
              {
                "author": "Vedanta Desika (original text)",
                "commentary": "1 --- \n  \"01 ब्रह्मशब्दवृत्त्यनुपपत्तिवादः\" \n \n।। अथ ब्रह्मशब्दवृत्त्यनुपपत्तिवादः प्रथमः ।।1।।  \n\nतत्र तावच्छास्त्रारम्भे -  \nविचारविषयत्वेन सूत्रकृद्यदसूत्रयत् ।  \nपरोक्ता ब्रह्मशब्दस्य वृत्तिरत्र निरस्यते ।।  \nनिर्विशेषब्रह्मवादे ब्रह्मशब्दस्य क्वचिन्मुख्यवृत्तत्वमस्ति न वा ? न चेत् असाधुत्वापत्तिः ।  \nसाधुत्वस्य मिथ्यात्वमभ्युपगच्छताम् असाधुत्वमिष्टमिति चेत् हन्त तर्हि सर्वशब्दासाधुत्वम् ।  \nसाध्वसाधुविवेकाभावेच कृतं साङ्गोपाङ्गैर्वेदैः ।  \nमुख्यार्थशून्यस्य तन्मूलवृत्त्यन्तरे लिङ्गत्वे चासम्भवति कथं क्वचिद्बोधकत्वमपि ।  \nन च साङ्केतिकोऽयमपभ्रंशो वा येन वाचकत्वाभिमानाद्बोधकत्वं स्यात् ।  \nयस्यायमपभ्रंशश्शङ्क्येत सोऽपि तथा वृत्तिविकल्पेन निर्धूयेत ।  \n\nननु ब्रह्मशब्दस्यायं महिमा - यन्मुख्यार्थविरहेऽपि नित्यं लक्षणया ब्रह्म बोधयतीति, तदिदं वन्ध्यायाः पौत्रदर्शनम् ।  \nमुख्यार्थसम्बन्धिन्यमुख्ये वृत्तिर्हि लक्षणा, तदभावेऽपि तद्वृत्तिं भवानेव भाषेत ।  \nकिंचैवं मुख्यार्थशून्यास्सर्वे शब्दास्तंतमर्थं लक्षयन्तीति स्वीक्रियेत महामीमांसकेन ।  \nको हि त्वदुक्तन्यायवित्कुत्रापि शक्तिक्लृप्तिगौरवं मृष्येत्, मुख्यार्थशून्येन ब्रह्म लक्ष्यमिति वदता तदपि मुखान्तरेण संवृतिमुखे निक्षिप्तम् ।  \nअवाच्यवादाश्च वाच्यवादेन निरसिष्यन्ते ।  \nअस्ति चेत्किमन्यस्मिन् विचारविषये वा, नाद्यः ।  \nनिर्निमित्तत्वे पुनरसाधुत्वापातात् ।  \nयदृच्छाशब्दोऽपि हि स्वरूपनिमित्तकश्शास्त्रज्ञैश्शिक्षितः ।  \nनचायं सः; मानाभावात्, निरुक्तिविरोधाच्च ।  \nसनिमित्तत्वे च यः प्रकृत्यादिष्वस्य प्रयोगः, स ब्रह्मगुणलेशयोगादौपचारिक इत्यभाषि, अनुवृत्तस्याकृतिरूपस्य निमित्तस्यासिद्धेः, बृहत्त्वबृंहणत्वमात्रस्य बृहदादिशब्दवदतिप्रसङ्गित्वात्, अनेकशक्तिकल्पने गौरवात्, लोकोत्तरबृहत्त्वादिमात्रस्य तु भगवच्छब्दनयादुपचारद्वारत्वात् ।  \nअन्यथा गौणवृत्तिर्लुप्येत ।  \n\"यत्साक्षादपरोक्षाद्ब्रह्मेति'' (बृह-3) विशेषणं चान्यत्रामुख्यतां व्यनक्ति, \"तस्मिन्नेव ब्रह्मशब्दो मुख्यवृत्तो महामुने'' (गारूडे) इति च स्मर्यते ।  \n\"द्वे ब्रह्मणी वेदितव्ये'' (बृ.उ.4-5-1) इत्यादिकमपि, \"त्रीणि तेजांसि न स्पृशेत्'' इत्यादिवन्मुख्यामुख्यसमुच्चयाभिप्रायम् ।  \nन द्वितीयः;शुद्धोपहितविकल्पासहत्वात्, न हि निर्विशेषतयाऽभिमते शुद्धे\"बृहति बृंहयतीति''श्रुत्युक्तनिमित्तमस्ति ।  \nअधिष्ठानत्वेन सर्वविवर्तमूलतया च तत्स्यादिति चेन्न; तत्र तदुभयानभ्युपगमात्, अन्यथा मुक्तावपि तद्योगात् मुक्तेरेव मुक्तेः ।  \nउपलक्षणार्थं निर्वचनमिति चेन्न, विशेषणार्थत्वे बाधाभावात्, \"तस्मादुच्यते परं ब्रह्मेति'' प्रवृत्तिनिमित्ततयैव बृहत्त्वादिश्रुतेः, \"बृहत्त्वाद्बृंहणत्वाच्चतद्ब्रह्मेत्यभिधीयत'' (वि.पु.3-3-22) इति स्मृतेश्च;\"गोत्वाभिसम्बन्धाद्गौ'' (शाबर भाष्यं) रितिवत्।  \n\nअस्तु व्यावहारिकं तद्वैशिष्ट्यम्, कथं तर्हि शुद्धे वृत्तिः, तदपि तद्द्बारा गम्यत इति चेत्; तर्हि तन्न मुख्यम् ।  \nउपहितं मुख्यमिति पक्षस्तु श्रुतिसिद्धस्वाभाविकर्सावज्ञ्याद्युपहितत्वविवक्षायां स्वमतविरोधादपास्तः ।  \nस्वाभिमताज्ञानादिदोषोपहितत्वं त्वनाक्षमलैङ्गमश्रौतमस्मार्तमसौत्रं चेति स्थापयिष्यते ।  \nतत्र च शुद्धे परे ब्रह्मणि   \nनिर्दोषभव्यगुणविशिष्टविषयभगवच्छब्दमुख्यवृत्ति निरुक्तिविरोध;, \"परं ब्रह्म परं धाम पवित्रं परमं भवानिति'' (भ.गी.20-22) स्तुत्यनुपपत्तिः, पवित्रं परममित्यादिसमभिव्याहारवैघट्यं च ।  \nनिर्विशेषलक्षणायां तु स्तुतिर्न कथंचिदपि सम्भवति; गुण्यवच्छिन्नगुणाभिधानरूपत्वात्तस्या इति ।  \nपूर्वापरादिविसंवादाच्च न कुत्रापि निर्गुणसिद्धिः ।  \nअपिच अविद्यानिवृत्त्यर्थमिह ज्ञातव्यमुपहितं निरुपाधिकं वा, आद्ये तत्त्वावेदकतटस्थस्वरूप लक्षणादिभिरपि तद्ग्रहादविशिष्टब्रह्मणि वृत्त्यसिद्ध्याऽस्मदिष्टसिद्धिस्स्यात् ।  \nस्याच्चातत्त्वज्ञानादेव मोक्षसिद्धिः, तस्य मिथ्यात्वेनैव युष्माभिरङ्गीकारात् ।  \nद्वितीये तु अतद्व्युत्पन्नेन तदुक्त्ययोग एव ।  \nतल्लक्षितं तज्जिज्ञास्यते लक्ष्यते शोध्यते चेति चेत्; तत एव निर्विशेषलक्षकब्रह्मशब्दात् ज्ञातत्वलक्षितत्वशोधितत्वसिद्ध्या जिज्ञासाद्यनपेक्षा स्यात् नच जिज्ञासादौ विधिः, अदृष्टार्थत्वाभावात्, येन पिष्टपेपणं सहेम ।  \nनिरुपाधिके ब्रह्मशब्दवृत्तिमविदुषः प्रतिबोधनेन सर्वं सार्थमिति चेत्, किं मुख्याममुख्यां वा, पूर्वत्र प्रस्तुतव्याघातः, सर्वस्योपहितमुख्यवृत्तिविषयबोधनोपक्षीणत्वात्, अनुपहिते हि लक्षणामेव वदसि, अभिधानाङ्गीकारे वा किं सार्वज्ञादिविशिष्टपरब्रह्माभिधान प्रद्वेषेण? उत्तरत्र अधीहीत्यादिवैघट्यम्, ब्रह्मशब्दस्य मुख्यार्थमधीहीत्युक्ते लक्ष्यार्थलक्षणोप देशस्यासंगतेः ।  \n\nलक्ष्यार्थमधीहीति तु निरुत्थानम्, कारणाभावात्, मुख्यार्थबाधादिनिश्चयपूर्वकत्वादमुख्यवृत्तिविज्ञप्तेः तन्निश्चयस्य चात्र ततः प्रागसिद्धेः, तत्सिद्धौ वा निर्विशेषावगमे किं प्रश्नेन प्रत्युक्त्या वा ।  \n\nमुख्यार्थबाधो निश्चितः,लक्ष्यार्थविशेषश्च न विदितः ।  \nअस्मिन्नवसरे प्रश्नाद्यस्तु माभूत् ।  \nकिं प्रत्यक्षेण बाधः किं वाऽनुमानेन अथ तर्केण अथवा तादृशेनागमेन? ।  \nनाद्यः, अतीन्द्रिये प्रत्यक्षबाधायोगात् ।  \nन द्वितीयतृतीयौ ।  \nअनुमानस्य तर्कमात्रस्य च नित्यागमैः स्पर्धितुमशक्तेः ।  \nन चतुर्थः, न बृहति न बृंहयतीतिच वाक्यान्तराभावात् ।  \nनिर्गुणादिवाक्यैस्तत्सिद्धिरिति चेत् तथाऽपि निर्मूलः प्रश्नः, तैरेव बुभुत्सितबोधात् ।  \nनच तैरपि तत्सिद्धिर्न्याय्या, अविरुद्धविषयसिद्ध्या तेषामप्यान्यपर्यस्य वक्ष्यमाणत्वात् (वा-52)।  \nआपातविदितार्थश्रुतिविप्रतिपत्त्या सन्दिहानः कीदृग्भूतं ब्रह्मशब्दविवक्षितमिति पृच्छतीति चेत्, नैवम्, तटस्थस्वरूपलक्षणाभ्यामपि कारणत्ववैलण्यविषयाभ्यां सन्देहस्यैव स्थापनप्रसङ्गात् ।  \nनच निर्विशेषं सविशेषं वेति विमृशतो जगत्कारणत्वोक्त्या निर्विशेषत्वनिश्चयस्सिध्येत् ।  \nअपि तु सर्वकारणत्वाक्षिप्तं सर्वज्ञसर्वविदादिशब्दकण्ठोक्तं च सर्वज्ञत्वादिकं बृहत्त्वमेव निर्धार्येत ।  \n\nनन्वविदितमुख्यलक्षकविभागः शिष्यो मुमुक्षुभिर्जिज्ञास्यं ब्रह्मेति सामान्यत उपश्रुत्य तल्लक्षणं पृच्छति ।  \nआचार्यस्तु कृत्स्नविद्ब्रह्मशब्दलक्ष्यनिर्विशेषवस्तुलक्षणमुपदिशतु ।  \nतदपि न, मुमुक्षुभिर्जिज्ञास्यं निर्विशेषमित्यस्यैव निर्मूलत्वात्, प्रत्युत \"तमेवं विद्वानि''(तै.आ.3.पुरुष सूक्तं) त्यादिभिर्विभूतिगुणविग्रहव्यापारविशिष्टमहापुरुषवेदनस्यैव अमृतत्वप्राप्त्युपायत्व- श्रवणादबाधाच्च ।  \nअतो यथाश्रुत एव ब्रह्म शब्दार्थः ।  \nनिर्वक्ति च यास्कः - \"ब्रह्म परिबृढं सर्वत'' (यास्कनिरुक्तिः) इति इदं सर्वमभिप्रेत्याभाष्यत - \"ब्रह्मशब्देन च स्वभावतो निरस्तनिखिलदोषोऽनवधिकातिशयासंख्येयकल्याण गुणगणः पुरुषोत्तमोऽभिधीयत'' (श्री.भा.जि) इति ।  \nअभिधीयते -मुख्यया वृत्त्या बोध्यते ।  \nअनेवंनामकमनेवंविधं च किमपि ब्रह्मेति वदतां सर्वेषामप्यत्र निरासो भाव्यः ।  \nविशेषणद्वयेन च ब्रह्मपुरुषोत्तमशब्दयोः निरुक्तिरपि व्यज्यते ।।  \nइति श्री कवितार्किकसिंहस्य सर्वतंत्रस्वतंत्रस्य श्रीमद्वेंकटनाथस्य वेदान्ताचार्यस्य कृतिषु शतदूषण्यां ब्रह्मशब्दवृत्त्यनुपपत्तिवादः प्रथमः ।।1।।"
              },
              {
                "author": "Nrisimharaja",
                "commentary": "1 ---\nश्रीः । नृसिंहराजीयटीका । श्रीहयवदनपरब्रह्मणे नमः । श्रियै नमः ।।। शुभमस्तु ।।\n\nश्रियै सततमस्तु मे भुजगराजशैलाधिपः  \nश्रियं वहति वक्षसा श्रितजनैकरक्षाकरः।  \nदयासहचरस्सदा विहितवाजिवक्त्राकृतिः  \nजगज्जननरक्षणक्षपणकेलिदीक्षागुरुः ।।  \nऋषीणां सप्तानां सुकृतपरिपाकेन महता  \nसमाविर्भूतो यो महति घटिकाशैलशिखरे ।  \nमहाचार्याद्यार्यैरमरगुरुकल्पैरधिगतः ।  \nस नः श्रेयो देयादमृतफलवल्लीसहचरः ।।  \n\nप्रारिप्सितस्य ग्रंथस्याविध्नपरिसमाप्तिप्रचयगमनाय शिष्टाचार प्राप्तमिष्टदेवताप्रार्थनात्मकं मंगळं शिष्यशिक्षायै निबध्नाति समाहार इति । हयवदनहेषाहलहलोन्तर्ध्वातं हरत्विति संबंधः ।अज्ञानरूपस्वांतध्वांतस्य हरणं प्रमाकरणत्वे सत्येव भवतीति प्रमाकरणत्वमाह साम्नां समाहार इत्यादिना ।ऋचां प्रतिपदं प्रतिनिधिरिर्त्थः । यजुषांघाम स्थानं । ननु प्रमाणस्याप्यज्ञाननिवर्तकत्वं ज्ञानद्वारेति वक्तव्यं ।ज्ञानं च प्रतिबंधान्नसंभवतीत्यत्राह लयः प्रत्यूहानामिति । नन्वेवमप्यज्ञानस्य निवृत्तिस्संभवति चेत् विस्मरणे सति पुनः प्रसंग इत्यत्राह लहरिविततिर्बोधजलधेरिति । उत्तरोत्तरज्ञानसन्तानकर इत्यर्थः।अज्ञानकारणमाह कथेति । वादेषु क्षुभ्यन्तः उध्दताः । कलिकथकाः कलिकालविद्वांसः । केवलं नास्तिका इति यावत् ।।\nननु पूर्वतनकलिकथककोलाहलस्य निरासेपि भाविकलिकथककोलाहलादन्तर्ध्वातसंभवे स्वकृतिवैयर्थ्यमित्याशंक्याह इदं प्रथमेति । यतिपुरंदरोक्तीनामेवात्र ग्रंथे सन्निवेशात्ताभिः प्रसाधित - वेदान्तैरेव तन्निरास इति भावः ।\nचिकीर्षितस्य ग्रंथस्य प्रयोजनं दर्शयति प्राचीमिति । एतद्ग्रंथाध्येतृणां परमतनिरसनं सुकरमित्याह वादाहवेष्विति । तत्र शतदूषण््याख्ये ग्रंथे, तावत्प्रथमवादे निरस्यत इति संबध्यते । शास्त्रारंभ इत्येतदसूत्रयदित्यनेन ।\nशास्त्रारंभः \"\"अथातो ब्रह्मजिज्ञासे'' (ब्र .सू 1 - 1 - 1)ति सूत्रं । विचारविषयत्वेन विचारस्य विषयतया यत् वेदान्तवाक्यं असूत्रयत् सूत्रेण व्याख्यात् दात्रेणलुनाति दात्रयतीतिवत्\"\"प्रातिपदिकात् धात्वर्थे बहुलमिष्टवच्च''(अष्टा - वर्तिकं) ति णिच् ,\"\"सूत्र विमोचन''इतिवा । विमोचनं प्रतिपादनं । अत्र सूत्रविषयभूते \"\"यतो वा इमानि भूतानि जायन्ते । येन जातानि जीवन्ति ।यत्प्रयंत्यभिसंविशंन्ति । तद्विजिज्ञासस्वे'' (तै - आ - आनन्दवल्ली) ति वाक्ये ब्रह्मशब्दस्य, परोक्ता लक्षणावृत्तिरित्यर्थः । असाधुत्वापत्तिरिति । साधुत्वं हि शक्तिमूलकप्रयोगविषयत्वं । शक्त््यभावे न सम्भवतीत्यर्थः । असाधुत्वं साधुत्वाभावः । हन्तेति । पारमार्थिकसाधुत्वाभावेपि व्यावहारिक साधुत्वस्य त्वदिष्टत्वात्तन्नस्यादिति भावः । साध्वसाध्विति । \"\"एकश्शब्दः सष्ठुप्रयुक्तः स्वर्गेलोके कामधुग्भवति'' (खिलश्रुतिः) \"\"आहिताग्निरपशब्दं प्रयुज्य प्रायश्चित्तीयां सारस्वतीमिष्टिं निर्वयेत्'' (याज्ञिकाः) \"\"ते सुरा हेलयो हेलय इति कुर्वन्तः पराबभूवुः'' । \"\"तस्माद्ब्राह्मणेन न म्लेच्छित वै नापभाषीत वै म्लेच्छो हवा एष यद पशब्दः'' इति साधुशब्दविधिः, प्रायश्चित्तविधिरपशब्दप्रयोगनिषेधो निन्दार्थवादश्च प्रमाणमितितदंशेनित्यत्वादेः प्रामाण्यानुपपादकतया अन्यत्रापि प्रामाण्यानुपपादकत्वात् कृत्स्नवेदाप्रमाण्ये वेदस्य व्यर्थत्वात् ।तद्वैयर्र्थ्यादेव तदङ्गानां वैयर्थ्यं । व्याकरणस्य अन्यत्रापि प्रामाण्यानुपपादकत्वात् कृत्स्न वेदाप्रमाण्येवेदस्य व्यर्थत्वात् तद्वैयथ्यादेव तदंगानां वैयथ्यर्ं। व्याकरणस्य च सुतरां वैयर्थ्यं चेत्याह साध्वसाध्विति ।ननु वृत्तिमत्वं बोधकत्वं वा साद्युत्वमस्तु लक्षणया तत्संभवादित्यत आहमुख्यार्थ शून्यस्येति । मुख्यार्थाभावे तत्संबंधादिरूपवृत्त्यंतरस्याप्यभावात् वृत्तिसामान्याभावे वृत्त्यास्मारितार्थसंसर्गज्ञानपूर्वकत्वरूपसाध्यस्य बाधादाकांक्षादीनां वृत्तिमत्वाधीनतया तदभावे आकांक्षादिमत्कदंबकत्वादिरूपलिंगासिद्ध्या स्वरूपासिद्धेः व्याप्तिग्रहायोगाच्च । व्याप्यत्वासिद्धेश्चलिंगविधयापि बोधकत्वायोगादुक्तंसाधुत्वंनसम्भवतीति भावः । ननु ब्रह्मशब्दस्सांकेतिकोऽपभ्रंशो वास्तु ।तस्यासाधुत्वमिष्टमेव । नच तर्हि लक्षणाङ्गीकारो न स्यादिति वाच्यं । शक्तिभ्रमाद्वृत्तिभ्रमसंभवाद् भ्रांति सिद्धा च वृत्तिरेव लक्षणेति विवक्षितमित्यत्राह नच सांकेतिक इति । अपौरुषेयत्वान्नसांकेतिकत्वं अशक्त्यादिप्रयुक्तापभ्रांशत्वं वेत्यर्थः । अपभ्रंशत्वे दूषणांतरमाह यस्येति । सोप्यपभ्रंश इति वक्तुं शक्यत इत्यर्थः । वृत्तिविकल्पेनेति । किमपभ्रंशस्य मूलभूतश्शब्दो मुख्यः उत सोप्यपभ्रंशः । आद्ये \nब्रह्मशब्देन किमपराद्धं । अवाच्यत्ववचनविरोधश्चोभयत्र तुल्यः । मूलमूलित्वयोर्वैपरीत्यापत्तिश्च द्वितीये तस्यापि मूलभूतश्शब्दः तस्यापिशब्दान्तरमित्यनवस्थेत्यर्थः ।\nनन्विति । वृत्तिमत्वात्साधुत्वं युज्यत इति भावः । वंध्यायाः पौत्रदर्शनमिति । यथा पुत्राभावे पौत्राभावः तथा मुख्यवृत्त्यभावे मुख्यार्थसंबंधरूपलक्षणा न संभवतीति भावः । भवानेवेति । स्फुटविरोधमप्यजानन्नत्यन्ताज्ञ इत्यर्थः । ननु मुख्यर्थसंबंधो लक्षणेति मास्तु किन्त्वपरैव लक्षणा वृत्तिरस्त्वित्यत्राह किंचैवमिति । तथा सति शक्तिमात्रोच्छेदस्यादिति भावः । किञ्च मुख्यार्थो यदि ब्रह्मशब्दस्य स्यात् तदा तत्सम्बध्यपि नास्त्येवेति ब्रह्मतत्सम्बधि लक्ष्यमिति वदता ब्रह्म नास्तीत्युक्तं स्यादित्याह मुख्यार्थेति । संवृतिः - शून्यवादः । ननु ब्रह्मशब्दश्चान्यत्राशक्तः ब्रह्म चा वाच्यमित्युक्तं । तथा च विरोधं कथंचित्परिहृत्य लक्ष्यत्वमुच्यतामित्यत्राह अवाच्यवादाश्चेति । \"\"तस्मादुच्यते परं ब्रह्मे'' त्यादयो वादाः । अस्तिचेदिति । क्वचिन्मुख्यत्वमस्तीतिपक्ष इत्यर्थः । आद्येपि प्रवृत्तिनिमित्तमस्ति न वेति विकल्प्य द्वितीयपक्षे दूषणमाह निर्निमित्तत्व इति । प्रवृत्ति निमित्ताभावे शक्त्यभावादिति भावः । ननु डित्थडिबित्थादियदृच्छाशब्देव्यभिचार इत्यत्राह । यदृच्छेति । प्रमेयत्वविशेष्यकप्रमेयशब्दवत्तत्तस्वरूप प्रकारकतत्तद्ज्ञानजनकत्वं यदृच्छाशब्दानामिति भावः । अस्तु वा यदृच्छाशब्दे निर्निमित्तत्वं तदन्यत्र तन्नियम इत्याह नचायं स इति । मानाभावादिति । यदृच्छाशब्दत्वेन व्यवहाराभावादित्यर्थः । \"\"बृहति बृंहयति तस्मादुच्यते परं ब्रह्म'' (अ.शिर - 3.खं) \"\"बृहत्वद्बृह्मणत्वाच्चतद्ब्रह्मेत्यभिधीयते'' (वि. पु.20 - 20) इति निरुक्तिविरोधोपीत्याह निरुक्तीति । अपौरुषेयत्वविरोधं समुच्चिनोति चेति । प्रवृत्तिनिमित्तपक्षं दूषयति सनिमित्तत्वे चेति । तथा च ब्रह्मणोन्यत्र मुख्यवृत्त्यभावइति सिद्धांतविरोधः । अन्यत्रमुख्यवृत्त्यभावं समर्थयति य इति । आदिशब्देन वेदतपः प्रभृतयो गृह्यन्ते ।तत्र युक्तिमाह अनुवृत्तस्येति । प्रकृतिवेदादिसाधारणानुवृत्तनिमित्तमेकं नास्तीत्यर्थः । ननु बृहत्वमनुवृत्तंप्रवृत्तिनिमित्तमस्त्वित्यत्राह बृहत्वेति । बृहत्वं यथा बृहदादिशब्दे निमित्तं तथा ब्रह्मशब्दे निमित्तं न भवति ।तथा सति बृहच्छब्दवद्ब्रह्मशब्दस्यापि घटादौ प्रयोगसाधकतयातिप्रसञ्जकमित्यर्थः । ननु बृहत्वंप्रवृत्तिनिमित्तं मास्तुकिं तुप्रकृतित्वादिकमेव नानाप्रवृत्तिनिमित्तमस्तु । तेन नातिप्रसंग इत्यत्राह अनेकशक्तीति ।नानार्थादौ गत्यन्तराभावादनेकशक्तिकल्पनमितिभावः । ननु घटादिव्यावृत्तं लोकात्तरबृहत्वं प्रवृत्तिनिमित्तमित्यत्राह लोकोत्तरेति । सर्वतो व्यावृत्तं ब्रह्ममात्रगतं प्रकृत्यादौ नास्त्येव । घटादिव्यावृत्तं तु ब्रह्मशब्दप्रयोगाविषयगगनादावपि गतत्वान्न प्रवृत्तिनिमित्तमिति भावः । भगवच्छब्दनयादिति । \"\"उत्पत्तिं प्रलयं चैव भूतानामागतिं गतिं । वेत्ति विद्यामविद्यां च स वाच्यो भगवा'' (वि.पु.6 - 7 - 78) नितीत्याद्यलौकिकार्थसाक्षात्कर्तृत्वं प्रयोगाविषयेषु समाधिनिष्ठकेशिध्वजादिषु गतत्वादुपचारद्वारमेव नतु प्रवृत्तिनिमित्तमिति निर्णीतमिति भावः । ननु प्रयोगबलात्प्रकृत्यादौ नानाशक्तिकल्पनमभ्युपगम्यतां गौरवं चाकिंचित्करमित्यत्राह अन्यथेति । अन्यथासिद्धप्रयोगबलादपि शक्तिकल्पन इत्यर्थः । श्रुतिरपि ब्रह्मशब्दस्यान्यत्र मुख््यतामाह यत्साक्षादिति । अपरोक्षं वस्तु यत् तत्साक्षात् मुख्यतया ब्रह्मशब्द वाच्यमित्यर्थः । साक्षादपत्यमित्यादौ साक्षाच्छब्दस्य मुख्यार्थत्वदर्शनादिति भावः । \"\"यत्साक्षातु परं ब्रह्म विशन्ति ब्रह्नवादिनः'' इति स्मृतिरप्यन्यत्र मुख्यतां व्यनक्तीत्याह तस्मिन्ने वेति । नन्वत्र मुख्यवृत्तिर्नास्तीत्यनुपपन्नं \"\"द्वेब्रह्मणी वेदितव्ये'' इत्यत्र परापरात्मनोः प्रयुक्तस्य ब्रह्मशब्दस्य एकत्र मुख्यत्वमपरत्रामुख्यत्वमित्यस्य वृत्तिद्वयविरोधेनासम्भवादुभयत्र मुख्यवृत्त्यवश्यम्भावादित्यत्राह द्वेब्रह्मणी इति । \"\"गामग्निं ब्रह्मणं चैव त्रीणि तेजांसि न स्पृशेत्।'' इत्यत्र त्रिष्वपि तेजश्शब्दस्य पवित्रत्वसामान्याल्लक्षणा । तथा ज्ञानानन्दाद्यात्मकतया लक्षणावृत्तिरेकैवेति नान्यत्रमुख्यतेत्यर्थः । विचारविषय इति पक्षं दूषयति नद्वितीय इति । शुद्धं - स्वरूपातिरिक्तप्रवृत्तिनिमित्ताविशिष्टं । उपहितं=स्वरूपातिरिक्तप्रवृत्तिनिमित्त विशिष्टं । शुद्ध इत्येतद्विवरणंनिर्विशेषतयेति । प्रवृतिनिमित्ताभावे वाच्यत्वायोगादिति भावः । नन्वधिष्ठानत्वसर्वविवर्तमूलत्व रूपस्वरूपात्मकप्रवृत्तिनिमित्तवत्वाद्वाच््यत्वमिति शङ्कते अधिष्ठानत्वेनेति । अधिष्ठानत्वं हि भ्रमधर्मितयासर्वतादात्म्यं । विवर्तमूलत्वं हि विवर्तोपादानत्वं । तदेव बृंह्मणत्वमित्यर्थः । तत्रेति । स्वरूपस्य बृहत्वबृंहणत्वात्मकत्वानभ्युपगमादित्यर्थः । अन्यथेति । तयोः स्वरूपात्मकत्वात्स्वरूपस्य मुक्तावनपायात्तयोश्च सर्वं विनानुपपत्तेः सर्वं स्यादिति सर्वनिवृत्तिरूपा मुक्तिर्नस्यादित्यर्थः । ननु गवयत्वप्रवृत्तिनिमित्तकगवयशब्दवाच्योपलक्षकसादृश्यप्रतिपादक गोसदृशो गवय इति वाक्यवत्ब्रह्मशब्दवाच्योपलक्षक धर्मप्रर्दशनार्थमिदं नतु प्रवृत्तिनिमित्तप्रतिपादनार्थमिति शङ्कते उपलक्षणार्थमिति ।प्रवृत्तिनिमित्ततयैव श्रुतत्वमुपपादयति गोत्वाभिसम्बधादिति । गोत्वसम्बन्धस्य निमित्तत्वप्रतीतेरिति भावः ।\nअस्तु व्यावहारिकमिति । तथाचाविद्यानिवृत्या निवृत्तेर्न मोक्षानुपपत्तिरिति भावः । कथं तर्हीति । \nव्यावहारिकतद्विषस्योपहितत्वादिति भावः । ननु विशिष्टोपस्थितिद्वारा शुद्धोपस्थितेर्भावाच्छुद्धस्यापि शक्तिविषयत्वमिति शङ्कते तदपीति । तर्हि मुख्योपस्थितिद्वारा तीरोपस्थापकगङ्गापदस्येव लक्षणैव न मुख्यत्वमित्याह तर्हीति । द्वितीयं पक्षं दूषयति उपहितमित।ि किं तत्रोपाधिः सत्यं उत मिथ्यावेति विकल्प्य आद्ये दोषमाह । श्रुतीति । अद्वैतहानेरिति भावः ।द्वितीयं दूषयति स्वाभिमतेति । उपहिते तादृश प्रमाणा भावादिति भावः ।दोषांतरमाह तत्र चेति । ब्रह्मशब्दमुख्यार्थो न दोषोपहितः \"\"शुद्धेमहाविभूत्याख्ये परेब्रह्मणि शब्द्यत'' (वि.पु.6 - 7 - 72) इति ब्रह्मशब्दवाच्यं शुद्धमनूद्य \"\"मैत्रेय भगवच्छब्दःसर्वकारणकारणे ।संभर्तेति तथा भर्ता भकारोर्थ द्वयान्वितः । नेता गमयिता स्रष्टा गकारोर्थत्रयान्वितः'' (वि.पु.6 - 7 - 72 - 14 खं) इत्यादिना तत्र निर्दोषत्वपुरस्कारेण भगवच्छब्दनिर्वचनविरोधात् । नच ब्रह्मपदलक्ष्येतन्निर्वचनं गुणविशिष्टविषयनिर्वचनस्य भगवच्छब्दस्य निर्विशेषे मुख्यत्वायोगाच्चेति भावः ।परंब्रह्मेति । \"\"परं ब्रह्म परं घाम पवित्रं परमं भवान्'' (श्री.भग.गी.2.22) इत्यत्र ब्रह्मशब्दस्याज्ञानादिदोष विशिष्टाभिधायकत्वात्तद्विशिष्टतयाभिधानस्यनिन्दारूपतया न स्तुतित्वमित्यर्थः ।पवित्रमिति । दोषोपहितस्यापवित्रत्वादिति भावः । ननु परं ब्रह्मेत्यत्र ब्रह्मपदेन शुद्धं लक्ष्यते । तत्र स्तुतिरस्त्वित्यत्राह निर्विशेषेति । तत्र हेतुमाह गुण्यवच्छिन्नेति । निर्विशेषे गुणविशिष्टता बोधासम्भवादिति भावः । ननु निर्दोषत्वेन स्तुतिरस्तु सा निर्विशेषेपि सम्भवतीत्यत्राह पूर्वापरेति । प्रकरणस्य गीतागतस्य सविशेषविषयतया निर्विशेषसिद्धिविरहात् ब्रह्मशब्देन तल्लक्षयित्वा तत्स्तुतिरित्यनुपपन्नमिति भावः ।इयता ग्रंथेन लक्षकत्वाभिमतशब्दस्वभावपर्यालोचनया निर्विशेषलक्षणा निरस्ता । इदानीं लक्ष्यत्वाभिमतजिज्ञास्यस्वरूपपर्यालोचनयापि लक्षणां निराकरोति अपि चेति । तत्वावेदकेति । तत्वावेदकतया त्वदभिमतैः \"\"सत्यं ज्ञानमनन्तं ब्रह्म'' (तै आ 7) \"\"यतो वा इमानि भूतानि जायन्ते'' (तै आ 1 7) इत्यादितटस्थलक्षणादिवाक्यैरप्युपहितप्रतीतेरेवापेक्षितत्वेन निर्विशेषस्याजिज्ञास्यतया तत्प्रतिपत्त्यर्थं ब्रह्मशब्दस्य तल्लक्षणा न वाच्येति भावः । स्याच्चेति । तत्वज्ञानस्यानपेक्षितत्वाद्वेदान्तजन्यज्ञानादपि न मुक्तिस्स्यादिति शास्त्रवैयर्थ्यमिति भावः । तस्य उपहितगतविशेषणस्य । द्वितीयेत्विति । निरूपाधिक इत्यर्थः । अतद्व्युत्पन्नेति । अनुपहिते व्युत्पत्यभावादव्युत्पन्नेन ब्रह्मशब्देन तद्बोधो नसंभवतीति भावः । ननु शुद्धे व्युत्पत्तयभावेपि विशिष्टे व्युत्पन्नेन ब्रह्मशब्देन शुद्धं लक्ष्यत इति तत्र सर्वमुपपद्यत इति शङ्कते तल्लक्षितमिति । \"\"अथातो ब्रह्म जिज्ञासे'' (ब्र सू 1 - 1 - 1) ति ज्ञातव्यत्वेन प्रतिज्ञायते । \"\"जन्माद्यस्य यतः'' (ब्र.सू 1 - 1 - 2) इत्यादिलक्षणवाक्येन लक्ष्यते । उत्तरसूत्रगणैश्च शोध्यत इत्यर्थः । तत एवेति । पदार्थप्रतिपत्तिसमये ब्रह्मपदेनैव निर्णेतव्यस्य निर्विशेषस्य प्रतिज्ञालक्षणपरीक्षाफलस्य सिद्धत्वात्तेषां वैयर्थ्यमित्यर्थः । ननु विलीनस्यापि घृतस्याज्यं विलाप्येति विधिबलाद्विलापने प्रवृत्तिर्दृश्यत इति सिद्धेपि फले प्रतिज्ञादौ प्रवृत्तिस्सम्भवतीत्याशङ्कय निराकरोति नचेति । त्वयापि श्रवणादेर्दृष्टद्वारत्वमुच्यते न तु केवलादृष्टार्थत्वमिति भावः । ये नेति । अदृष्टार्थत्वेनेत्यर्थः । सहेमेति । चक्षिज्ञो ज्ञित्करणात् ज्ञापितं परस्मै पदं ।\"आधृषाद्वेति' विकल्पितणिचः परस्मैपदिनः सहेर्वा रूपं । निरूपाधिक इति । प्रतिज्ञालक्षण विचारास्सर्वेपि निर्विशेषे वृत्तिज्ञानार्थमिति न वैयर्थ्यमिति भावः । पूर्वत्रेति । मुख्यवृत्तेर्निविशेषे सम्भवाभावादुपहितविषयं सर्वशास्त्रं स्यादिति निरूपाधिके वृत्तिबोधनेन शास्त्रं सार्थकमित्येतद्व्याहतमित्यर्थः। ननूपहितमुख्यवृत्तिरस्त्वित्याशङ्क्यापसिद्धान्तदोषमाह अनुपहितेति । अभिधानाङ्गीकारेवेति । निर्विशेषस्य प्रवृत्तिनिमित्ताभावाच्छक्यत्वायोगात् विशिष्टस्य शक्यत्वे वाच्ये सार्वज्ञादिविशिष्टमेव शक्यं स्यादिति भावः । उत्तरत्रेति । अन्यां वेति । विकल्पकोटावित्यर्थः । वैघट्यमुपपादयति ब्रह्मशब्दस्येति । घटं वदेत्यादौ सर्वत्र बाधकाभावे मुख्यार्थं वदेति प्रतीतेः \"\"अधीहिभगवो ब्रह्मे''(तै - भृः1) त्यत्रापि ब्रह्मशब्दमुख्यर्थमधीहीत्यौत्सर्गिकप्रतीतिरित्यपृष्टप्रत्युक्त््ययोगइत्यर्थः ।ननु तत्र लक्ष्यार्थ प्रश्न एवेति चेत् तत्राह लक्ष्यार्थमघीहीति ।कारणा भावमुपपादयति मुख्यार्थेति ।इदं पदमत्र मुख्यवृत्तमिति निश्चयो लक्षणावृत्तिः कुत्रेति विशेषप्रश्नस्य कारणं तत्र मुख्यार्थबाधादिनिश्चयो हेतुः । तदभावात्तदभाव इत्यर्थः । तत इति । उपदेशादित्यर्थः । तत्सिद्धाविति । उपदेशात्प्रागिति शेषः । निर्विशेषावगम इति । जात इति शेषः ।\nमुख्यार्थबाध इति । मुख्यार्थस्य बृहत्व (ब्रह्मत्व) विशिष्टस्य मिथ्यात्वेन मुमुक्षुवेद्यत्वस्याभावो निश्चत इति लक्ष्यार्थपरत्वस्यसामान्यतोवगमात्तद्विशेष प्रश्न उपपन्न इति भावः । परिहरति माभूदिति । मिथ्यात्वे प्रमाणाभावेन मुख्यार्थस्य मुमुक्षुवेद्यत्वं न बाधितमिति भावः ।तथापीति । निर्गुणादिवाक्यैरेवनिर्विशेषस्यैव सिद्धेः प्रश्नानुपपत्तिरिति भावः । ननु यथाकथंचिन्निर्विशेषसिद्धिरस्त्वित्यत्राह नच तैरपीति ।छागपशुन्यायपवदाहवनीयन्यायादिभिर्हेयगुणाभावरूपविषयसिद्धेरिति भावः । ननु निर्विशेषनिश्चयो नास्त्येव । सविशेषनिर्विशेषश्रुतिद्वयश्रवणेन सविशेषं निर्विशेषं वेति सन्दिहानस्य प्रश्न इति \nशङ्कते आपातेत।ि \"\"यतो वे'' (तै - भृ.1) त्यादि तटस्थ \"\"सत्यं ज्ञान'' (तै आनं 2) मित्यादि स्वरूपलक्षणवाक्याभ्यां कारणत्वरूपसविशेषवै लक्षण्यात्मकानृतादिव्यावृत्तिरूपनिर्विशेषविषयाभ्यां पूर्ववदेव सन्देहस्यादित्याह नैवमिति ।वस्तुतः सत्यादि वाक्यस्यापि विशिष्टपरत्वमेवेति निर्विशेषसन्देह एव दुर्लभ इति बोध्यं । किञ्च यदि निर्विशेषं ब्रह्म मुमुक्षुवेद्यमुपदेश्यं स्यात् तदा जगत्कारणत्वरूपलक्षणोपदेशमाचार्योऽनुन्मतः किमर्थमुपदिशेदित्याह नचेति । सर्वकारणत्वाक्षिप्तं कर्तृत्वाक्षिप्तमित्यर्थः । सर्वज्ञस्सर्वविदादीति । \"\"यस्सर्वज्ञस्सर्ववित्'' (मंु 2 - 2 - 1)'' यस्य ज्ञानमयं तपः''(मु.2 - 2 - 9) इत्याद्युक्तमित्यर्थः । ज्ञानादीनामपि गुणतोपि बृहत्वेन्तर्भावाद्बृहत्वमेवेत्याद्युत्किः ।\nनन्विति ।पूर्वं वाक््यद्वयश्रवणजनितसन्देहमूलकप्रश्नः आशङ्क्य परिहृतः । इदानीं सामान्यत एव प्रश्न इति भेदः । यद्यप्यनुपहितस्य मुमुक्षुजिज्ञास्यत्वे पूर्वदूषणमस्त्येवतथाप्यनुपहितस्य जिज्ञास्यत्वं दूर इति न तत्र लक्षणावृत्तिरित्याह तदपिनेति । आदि शब्देन \"\"तमेव विदित्वे'' (श्वे 3 - 8) त्यादि विवक्षितं \"\"तमसस्तु पारे'' \"\"सर्वाणिरूपाणि'' (पु.सू.तै आ.3) इत्यादिर्भिर्विभूतिः \"\"महान्तं'' (क.2.22)इत्यादिभिर्गुणः \"\"आदित्य वर्णं'' (पु.सू.तै आ.3) इति विग्रहः \"\"विचित्यकृत्वा'' इति व्यापारः प्रतिपाद्यते ।इह च तमेवमिति तच्छब्दैवंशब्दाभ्यां प्रस्तुतविभूत्यादिगुणविशिष्टस्य परामर्शादिति भावः । महापुरुषेति ।\"\"पुरुषं महान्तं'' (पु.सू.तै आ) इति वाक््यार्थः उक्तः । एवं जिज्ञास्यपर्यालोचनयापि न निर्विशेषे ब्रह्मशब्दलक्षणेति भावः ।यतोउपलक्षकत्वाभिमतब्रह्मशब्द लक्ष्यत्वाभिमतजिज्ञास्यब्रह्मस्वरूपपर्यालोचनया निर्विशेषे वृत्तिनिरासः ।अतः श्रौतबृहत्वादिविशिष्ट एव विचार्यब्रह्मशब्दस्य वृत्तिरित्याह अत इति । सर्वतः सर्वस्मात् निरवधिकबृहदित्यर्थः । ननु यास्कनिरुक्तौ बृहत्वमेव ब्रह्मशब्दप्रवृत्तिनिमित्तमिति गम्यते । श्रौतनिरुक्तौ तु बृहत्वमिव बृंह्मणत्वमपीति कथमिदमुपपद्यत इति चेत् बृंह्मणत्वस्यापि गुणतो बृहत्वान्तर्भावान्नविरोधः । श्रुतौ पृथगुक्तिः बृंहणत्वमपि बृहत्वेन्तर्भूतमिति ज्ञापयितुमिति द्रष्टव्यं । एतद्वादमूलभूत भाष्यमाह इदं सर्वमभिप्रेत्येति । नन्वन्यत्रापि प्रयोगदर्शनात्कथं पुरुषोत्तम एवेत्यवधारणमित्यत्राह मुख्ययेति । \"\"यस्मिन् प्रयुज्यमाने तु गुणयोगस्सुपुष्कलः तत्रैव मुख्य वृत्तोयमन्यत्र ह्युपचारतः'' (गारुडे) इति न्यायेन निरतिशयबृहत्वादेः पुरुषोत्तमादन्यत्राभावेन गुणपौष्कल्यविरहान्नमुख्यत्वमिति भावः । अनेवं नामकं पुरुषोत्तमादिनामरहितं अनेवं विधं बृहत्वबृम्हणत्ववत् स्वभावतो निरस्तनिखिलदोष इत्याद्युक्तविधं च । शिवविरिञ्चादिनिरासस्तु ब्रहशब्दप्रवृत्तिनिमित्ततया निरस्तनिर्दोषनिखिलकल्याणगुणाकरत्व रूपबृहत्वबृंहणत्वाभावात् ।तदभावश्च यौगिकपुरुषोत्तमनामकत्वाभावेनावरतया सदोषपरिमितगुणवत्त्वादित्याह विशेषणद्वयेन चेति ।निरस्तनिखिलदोषत्वं निरतिशयासङ्ख्येयकल्याणगुणवत्वं च विशेषणद्वयं । निरुक्तिः तत्प्रवृत्तिनिमित्तकत्वोक्तिः । ननु पुरुषोत्तमशब्दो न यौगिकः समासानुपपत्तेः । तथाहि न तावत्कर्मधारयः सन्महवित्यादिना (अष्टा - 2 - 2 - 3) उत्तमशब्दस्य पूर्वनिपातापत्तेः । नापि षष्ठी समासः । पुरुषाणामुत्तम इति न निर्धारण (अष्टा - 2 - 2 - 3) इति निषेधात् । नापि सप्तमीसमासःषष्ठीसमासनिषेधसामर्थ्यादेव । अन्यथा अर्थरूपयोरविशेषेण द्वेधाशब्दस्यावश्यकत्वेन निषेधवैयर्थ्यात् ।तत्फलंहि समस्तरूपाभावः नापि पञ्चमीसमासः \"\"पञ्चमी भयेन'' (अष्टा - 2 - 1 - 37) \"\"भयभीत भीभिरिति'' (अष्टा - 2 - 1 - 3) नियतविषयत्वात् । अत एव \"\"रुढ्यातु कामं पुरुषोत्तमोस्त्वित्युक्त''मिति चेदुच्यते । कर्मधारय एवास्तु । नचैवं पूर्वनिपातप्रसङ्गः प्रशंसार्थविवक्षायां परत्वेन\"प्रशंसावचनैश्चेति' (अष्टा - 2 - 1 - 66) समाससम्भवात्।वृत्तौ मतल्लिकाद्युपादानस्य रुढिपरिग्रहार्थत्वात् । \"प्रवेकानुत्तमोत्तमा' (अष्टा - 2 - 2 - 3) इति प्रशंसायां रुढत्वात् । अस्तुवा निर्धारणार्थे सप्तमीसमासः । नच सामर्थ्यात्तस्यापि निषेधः अर्थरूपभेदाभावेपि तत्पुरुषे \"\"तुल्यार्थ तृतीयासप्तम्युपमानाव्यय द्वितीयाकृत्या'' इति पूर्वपदप्रकृतिस्वरभेदस्य सत्वात् । षष्ठीसमासेतु समासा इत्यन्तोदात्तत्वं । अत एव नगोत्तमो नागोत्तमः, अथ मुक्तिं ंपुरुषोत्तमादित्यादीनामुपपत्तिः ।अस्तु वा\"\"यस्मात् क्षरमतीतोहमक्षरादपि चोत्तमः''(श्री भ.गी 24 - 27) इति निरुक्त््यनुसारात्पञ्चमीसमासः ।नच \"\"पञ्चमीभयेन'' (अष्टाध्यायी 2 - 1 - 3) ति परिगणनविरोधः \"\"तपरस्तत्कालस्य'' (अष्टाध्यायी 1 - 1 - 70) इत्यत्रः तादपि परः तपरः पञ्चमी इति योगविभागात्समास इति शाब्दवचनैस्समाससिद्धेः ।\n। वत्सकुलजलधिकौस्तुभनृसिंहगुरुसुतेन सिंहदेवेन कृतायां शतदूषणीटीकायां प्रथमो वादस्समाप्तः ।"
              }
            ]
          },
          {
            "verse_number": 2,
            "original_text": "02 जिज्ञासानुपपत्तिवादः",
            "commentaries": [
              {
                "author": "Vedanta Desika (original text)",
                "commentary": "2 --- \n  \"02 जिज्ञासानुपपत्तिवादः\" \n \n।। अथ जिज्ञासानुपपत्तिवादो द्वितीयः ।।2।।  \nअथ स्वात्मैकभासस्य निर्विशेषस्य दुष्यतः ।  \n  \nविशुद्धस्यापि जिज्ञासा परेष्टा प्रतिषिध्यते ।।  \nयदाहुः -ब्रह्मशब्दनिर्दिष्टं विचार्यम्, अनुदितानस्तमितस्वरूपैकप्रकाशमशेषविशेषशून्यमनाद्य विद्यान्धकारितं नित्युशुद्धं चेति ।  \n तत्र विचित्रो व्याघातः ।  \n  \nयद्धि न वित्तिकर्म, कथं तत्र जिज्ञासा सामान्यतो विदिते विशेषतश्च वेदितव्ये तत्प्रवृत्तेः ।  \n अन्यथा हेतुप्रयोजनविरहे तदयोगात् ।  \n नच ब्रह्मणि तथाविधवेदनद्वयविषयत्वं परैरिष्यते ।  \n जिज्ञासापूर्वकं परीक्षणमत्र प्रक्रम्यते ।  \n तच्च तत्र प्रमाणोपक्षेपेण ।  \n प्रमाणं च निर्विषयं न निरूप्यम् ।  \n सविषयत्वे तु तद्विषयत्वाद्दृश्यत्वमिथ्यात्वजडत्वादिस्वोक्तानिष्टापत्तिः ।  \n स्वरूपप्रकाश एव हेतुः फलं च जिज्ञासाया इति चेन्न, तस्यास्तदुभयसामानाधिकरण्यनियमदृष्टेः ।  \n स्वरूपप्रकाशस्य च   \nतदेकाधारताभावात् ।  \n अनादेः प्रकाशस्य च निरपेक्षहेतुत्वे जिज्ञासानादित्वप्रसक्तेः ।  \n सापेक्षत्वे यथादर्शनंस्वविषयवेदनापेक्षणात् ।  \n प्रागसिद्धस्य तुच्छत्वकार्यत्वयोरन्यतरप्रसङ्गात् प्राक्सिद्धस्य फलत्वायोगात् ।  \nफलत्वे चानादित्वभङ्गात् ।  \n उपहितरूपेण वेदनद्वयविषयत्वाज्जिज्ञासा स्यादिति चेन्न; हेतोरुपहितविषयत्वाभ्युपगमेऽपि फलस्य तथात्वे भ्रान्तित्वापातात् ।  \n भ्रान्तेश्चासंपाद्यत्वान्न तदर्थं प्रेक्षावतां प्रारम्भः ।  \n भ्रान्तिमेव प्रमितिं मन्यमानैस्सा संपाद्येति चेन्न; परीक्षकेभ्योऽपि प्राथमिकभ्रान्तिप्रमात्वव्यवसायिनामेव प्रागल्भ्यप्रसङ्गात् ।  \nस्वरूपव्यतिक्तिं कृत्स्नं मिथ्येति प्रयोजकशिक्षणविरोधाच्च ।  \nनित्यभूतेऽपि समाधिवत् स्वमात्रसाक्षित्वं वैशद्यमात्रं वा साध्यमिति चेन्न, तयोरपि तत्स्वरूपत्वे सिद्धत्वात् ।  \n धर्मत्वे सत्यत्वमिथ्यात्वविकल्पक्षोभात् ।  \n अतिरिक्ताकारप्रकाश एव चेद्वैशद्यम्, तस्मिन्नप्याकारे स एव विकल्पः ।  \n नित्यस्वसाक्षिणि निरंशे निर्विशेषे च क इदानीं प्रकाश्य आकारः ।  \n  \nकथं च जिज्ञासा इदं किमिति वा कथमिति वा सा स्यात्, सर्वत्र यथायथं विदिताविदिताकारभेदो दुस्त्यजः, कृत्स्नावगत्यनवगत्योर्नैष्फल्यनिर्हेतुकत्वाभ्यां तदयोगात्, किं कथमित्यत्र का गतिरितिचेत्, न, तत्रापि सामान्यतः प्रतीतसमुदायान्तर्गतविशेषनिर्धारणार्थत्वात्किमादेः ।  \n एतेषु किं कथमित्येव हि तत्राकाङ्क्षा ।  \n  \nयः पुनर्ज्ञाताज्ञातांशविकल्पेन जिज्ञासास्वरूपमेव खण्डयेत् स ब्रह्मजिज्ञासामपि जिघांसतीति कःप्रकृतोपयोगः ।  \n इष्टा च सा यथालोकमिहापि, अन्यथाऽनारम्भेण शास्त्रोच्छितेः ।  \n अस्त्विहापि सामान्यतः स्वरूपज्ञप्तिः; अध्यासविरोधिरूपेण विशेषतश्च जिज्ञासा ।  \n मैवम्, निर्विशेषे सामान्यासिद्धेः निस्सामान्ये च विशेषायोगात् ।  \n कल्पनया तदुपपत्तिरिति चेन्न, सामान्यरूपस्य कल्पितत्वे स्वरूपोच्छित्तेः विशेषासम्भवाच्च ।  \n न ह्यकिंचिद्भूतो विशेषतः कश्चित् स्यात्; न खलु खरश्रृङ्गे कुण्ठत्वादिः ।  \n नच \"अस्ति ब्रह्मेति चेद्वेद सन्तमेनं ततो विदुरिति'' (तै.आ.6-3) श्रावयन्ती श्रुतिः ब्रह्मणस्सामान्यधीबाधं सहेत ।  \n अत एव कल्पितास्तित्वरूपसामान्याकारभ्रमाद्विशेषबुभुत्सेति प्रत्युक्तम्, अपसिद्धान्ताच्च ।  \n विशेषस्य तु कल्पितत्वे तज्जिज्ञासावैफल्यम् ।  \n न हिब्रह्मण्यसदपूर्वाकारकल्पनार्थं पूर्वकल्पितमिथ्याकारप्रतीत्यर्थं वा शारीरकमित्यवेदबाह्यः कश्चिदपि क्षमते ।  \nकल्पिताकारमिथ्यात्वबोधनार्थमिति तु स्यात्, न तर्हि ब्रह्म जिज्ञास्यम्,अपि त्वयमाकारस्सत्यो मिथ्यावेति ।  \n ततः किमिति चेत्, श्रुतिसूत्रस्वरसार्थभङ्गस्तावत् ।  \n \"ब्रह्मात्मैक्यं शास्त्रवेद्य''मिति स्वमतव्याहतिश्च ।  \nकल्पितभेदमिथ्यात्वधीरेव तद्धीरिति चेत्, न; माध्यमिकमतेऽपि तद्भावेनत्वदिष्टैक्यलाभे तद्विवादविलयापातात् ।  \n  \nयच्च मन्यसे कल्पिताकारमिथ्यात्वबुद्ध्याऽपि ब्रह्मणस्तच्छून्यत्वमवसेयमिति तज्जिज्ञासाद्युपपत्तिरिति, तदपि यदि सामान्यबुद्धिक्रोडीकृतं तदा न जिज्ञास्यम्; बहिष्ठस्य तु सत्यत्वे सद्वितीयता ।  \n मिथ्यात्वे प्रतियोगिसाहित्यसत्यता ।  \n साहित्यराहित्ययोस्सहजसङ्घर्षात् ।  \n परस्परविरोधे च प्रकारान्तरस्थित्ययोगात् ।  \n यदि राहित्यमपि कल्पितं कथं तदा कल्पिताकारराहित्यनिवृत्तिः? यत्किञ्चिन्निवृत्तिमात्रं तु प्रागपि सुलभमिति कृतं तदर्थविचारव्यसनेन ।  \n अतस्स्वीकुरु वा सतस्सत्याकारद्वयवैशिष्ट्यम्, परिहर वा तज्जिज्ञासामिति ।  \n  \nकिंच यद्यशुद्धं ब्रह्म जिज्ञासोर्वेदितव्यं तर्हि दुस्त्यजं नैष्फल्यम्, तथा प्रकाशस्य संसारभेषजत्वानभ्युपगमात् ।  \n अन्यथा प्रागेव मुक्तिसिद्धौ किमर्था जिज्ञासा? कथंच अशुद्धतत्त्वोपदेशिनश्शास्त्रस्य तत्त्वावेदकत्वम्? कथंतरामतत्त्वज्ञानेन भ्रान्तिविलयः? ननुभूरन्ध्रभ्रमेणदामदर्वीकरभ्रमनिवृत्तिवत्स्यात्, न स्यात् तद्वदेव भ्रान्त्यन्तरस्थितावात्यन्तिकत्वासिद्धेः ।  \nतद्विलापकतत्त्वज्ञानदेरुक्तक्रमेणात्रासंभवात् ।  \n अहेतुकविनाशादेश्च निरसिप्यमाणत्वात् ।  \n  \nशुद्धं तर्हि जिज्ञास्यमपि न ते स्यात् ज्ञप्त्या तत्स्वरूपस्पर्शानभ्युपगमात् ।  \n शाखाचन्द्रन्यायेन स्वरूपस्पर्श इवेति मतमिति चेत्, कथं तदधीनबोधविषयतामन्तरेण दृष्टान्तदार्ष्टान्तिकयोयस्तदुपलक्ष्यत्वम् तद्विषयत्वे च कथं तत्प्रयुक्तदोषातिक्रमः सोऽपि बोधः स्ववेद्यतायाभ्रान्तिर सत्यश्चेत्यदोष इति चेत्, विलीनं तत्त्वावेदकवाक्यैः ।  \n वेद्यमिथ्यात्वमन्तरेण भ्रान्तित्वायोगात् ।  \nउपलक्षणपर्वावलम्बननैष्फल्याच्च ।  \n  \nशुद्धिश्चास्य नित्याऽनित्या वा आद्ये किमर्था जिज्ञासा, अन्ततस्तस्यास्तादर्थ्यात् ।  \n शुद्धताध्यवसायार्थं सा स्यात्, न तु शुद्ध्यर्थमिति चेन्न, तदध्यवसायेनापि तत्सिद्ध्यर्थेन भवितव्यम्, अन्यथा नैष्फल्यात् ।  \n आरोपितशुद्धिनिरसनात्साफल्यमिति चेन्न, आरोपसंभवे नित्यशुद्ध्ययोगात् ।  \n उपरक्तेऽपि स्फटिके शुभ्रत्ववत्तत्सम्भव इति चेन्न, भावानभिज्ञानात् ।  \n नहि वयमारोप्यदोषत्वेनाशुद्धिं प्रसञ्जयामः, ब्रह्मण्येव कुदृष्टिकल्पितविविधदोषदृष्टेरभ्युपगमात्, किंतु भ्रमाद्याधारतया ।  \n न तथा स्फटिकस्स्वयं स्वात्मनि रागमध्यस्यति ।  \n नच तत्कर्तृकोऽन्यकर्तृको वा रक्तताध्यासस्तच्छ्वेतिमाख्यशुद्धिविरोधी ।  \n इह तु स्वदोषेण ब्रह्मणि स्वयमेव बंभ्रम्यमाणे कथं भ्रान्त्यादिप्रत्यनीकतामयी   \nशुद्धिः ।  \n नित्या भ्रान्तिरपि स्फटिकरागादिवत्तत्त्वतो   \nनास्तीति निस्तार इति चेत्, स्थितं तर्हि विचारनैष्फल्यम् ।  \nअसत्येव भ्रान्तिस्सतीव भातीति तन्निवर्तनं फलमिति चेत् न, तत्सत्त्वभ्रमसत्यत्वमिथ्यात्वविकल्पे सद्वितीयत्वानवस्थयोरन्यतरापातात् ।  \n स्वरूपेण ब्रह्म न भ्राम्यति, किन्तु जीवेश्वररूपाभ्यामिति चेत्, हन्त एकां व्याहतिं परिहर्तुमनेकामुपादत्से, कथमभ्रान्तस्य तस्य तद्भावः कथं सर्वज्ञोऽपि भ्राम्यतीति विवक्षाऽप्युत्तिष्ठेत? कथं चैक आत्मा युगपत्सर्वज्ञमज्ञं चात्मानमनुसंदधीत प्रपञ्चयिप्यते (36 वादे) चैतत् ।  \n  \nउत्तरत्र तु नित्यशुद्धत्वश्रुत्यादिविरोधः ।  \n किंचोभयावधिमत्तया तदनित्यत्वम् उत्तरैकावधिमत्तया वा पूर्वैकावधिमत्तया वा नाद्यः, त्रिवर्गापवर्गयोरैकराश्यप्रसङ्गात्, वैराग्योपदेशादिवैयर्थ्यात्, अपुनरावृत्तिश्रुत्यादिविरोधाच्च ।  \n  \nअत एव न द्वितीयः -बन्धमोक्षयोर्व्युत्क्रमताप्रसङ्गात्, शुद्धेरसाध्यत्वेन विचारादिनैष्फल्याच्च ।  \n तृतीयस्तु न शुद्धेर्नित्यस्वरूपैक्ये स्यात् ।  \n निरवधित्वसावधित्वयोर्नित्यवैरात् ।  \n अतिरेके च स एव सत्यासत्यविकल्पावतार इति ।  \n  \nयद्यप्यस्मन्मते नित्यशुद्ध ईश्वरः, साध्यशुद्धिः क्षेत्रज्ञश्च जिज्ञास्येते, तथाऽपि न प्रतिबन्दी, ईश्वरशुद्धेरसाध्यत्वात् ।  \n जीवशुद्धेस्साध्याया अपि स्वरूपान्यत्वात्सत्यत्वाच्च ।  \n उदारगुणसागरः परमपुरुषः स्वाराधनात्मकशास्त्रार्थसंप्रीतस्त्रिवर्गमपवर्गं च प्रयच्छतीति हि प्राची मर्यादा ।  \n स यदि स्वयमेव भ्राम्येत् स्वाश्रितत्राणौपयिकगुणहीनो वा, न तर्हि जिज्ञास्यः, स्वरक्षणेऽप्यशक्तस्येति न्यायात् ।  \n कल्पितसार्वज्ञ््यादियोगात् तदभावेऽपि तीर्थादिवद्वा तस्य भजनं स्यादिति चेन्न, कल्पितस्य सार्व ज्ञ््यादेर्जिनादिष्वपि सिद्धेः तदुपसत्तिप्रसङ्गात् ।  \n सर्वैस्तेषु न तत्क्लृप्तिरिति चेन्न, अविशेषात् ।  \n महाजनपरिग्रहाद्विशेष इति चेन्न, सर्वेषां सर्वतस्सम्मूढत्वमिच्छतां क्वचिदपि प्रामाणिकत्वादिलक्षण महत्त्वस्यासिद्धेः, प्राचुर्यस्य विगानादप्रयोजकत्वाच्च ।  \n यत्तु तीर्थादिवदिति तत्तदा सह्येत, यदि तत्सेवयेव तदुपसत्त्या प्रसाद्योऽन्यः ।  \n न हि क्रियातच्छक्त्यपूर्वाण्येव फलन्तीति नैगमः पन्थाः ।  \n  \nउक्तन्यायेन जैनगन्धिवेदान्तिमतेऽपि जिज्ञासानुपपत्तिर्द्रष्टव्या ।  \n  \nतदेतदखिलमन्तर्निधाय ब्रह्मशब्दाभिधेयमुभयलिङ्गं सर्वेश्वरं प्रस्तुत्य तस्यैवारम्भसूत्रे विवक्षितत्वमाह -\"तापत्रयातुरैरमृतत्वाय स एव जिज्ञास्य'' (श्री भाष्य.जि ज्ञा) इति ।।  \nइति श्री कवितार्किक सिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां जिज्ञासानुपपत्तिवादो द्वितीयः ।। 2 ।।"
              },
              {
                "author": "Nrisimharaja",
                "commentary": "2 ---\nपदार्थदूषणानन्तरं वाक्यार्थदूषणमिति क्रमं सूचयन् वादार्थं सङ्गृह्णाति अथेति । विचारानुपत्तिर्वा जिज्ञासानुपपत्तिर्वा वादार्थः । अन्यतरस्य वादार्थत्वेऽन्यतरस्य गुणभावो द्रष्टव्यः। विषयाधीना जिज्ञासाधीना कारणाधीना चानुपपत्तिः । प्रथमं विषयाधीनानुपपत्तिमाह स्वात्मेति । सामान्य विशेषधीकर्मत्वाभावाज्जिज्ञासा नोपपद्यत इत्यर्थः । \nजिज्ञासास्वरूपप्रयुक्तानुपपत्तिमाह निर्विशेषस्येति । विशेषविषयिणी हि सर्वत्र जिज्ञासेति भावः । उभाभ्यां विशेषणाभ्यामेव कारणाधीनानुपपत्तिश्चाभिप्रेता । समानाधिकरणसामान्यज्ञानस्य विशेषनिश्चयफलकस्याभावात्। अत्र ब्रह्मण इत्यध्याहार्यं । दुष्यतो वा विशुद्धस्य वा ब्रह्मणो जिज्ञासा प्रतिषिध्यत इत्यन्वयः । पक्षान्तरे जिज्ञासापदं विचारपरं ।\nअनुक्तो पालम्भपरिहारार्थं परकीयं वचनमाह यदाहुरिति । अनुदितेत्यादिपदचतुष्टयेन स्वात्मैकभासस्येत्यादि श्लोकगतपदचतुष्ट्यं क्रमाद्विवृतं ।\nस्वरूपैकप्रकाशत्वोक्त््या प्रकाशांतराकर्मत्वसिद्धेः तत्प्रयुक्तव्याघातं दर्शयति यद्धीति । अन्यथा सामान्यतो विदितत्वस्य विशेषतो वेदितव्यस्यचाभावे, सामान्यवेदनस्य जिज्ञासाहेतुत्वात् विशेषतो ज्ञानस्य च तत्फलत्वादिति भावः । स्वप्रकाशतया वित्तिकर्मत्वाभावपुरस्सरं दूषणमुक्तं । मिथ्यात्वादिप्रसंगेन वित्तिकर्मत्वाभावपुरस्सरं दूषणमाह जिज्ञासा पूर्वकमिति । जिज्ञासायाः कारणत्वं विचारस्य कार्यत्वं विचारानुपपत्तिपक्षे कारणाभावाद्विचारानुपपत्तिः । जिज्ञासानुपपत्तिपक्षे फलरूपविचाराभावाज्जिज्ञानानुपपत्तिरित्यर्थः । विचारानुपपत्तौ हेतुमाह तच्चेति । ननु मा भूद्वित्तिकर्मत्वं स्वरूपप्रकाश एव स्वसामान्यप्रकाशः । सविशेषप्रकाशश्चेति । हेतुफलभावाज्जिज्ञासा संभवतीति शंकते स्वरूपेति । नेति । अन्यथा यज्ञदत्तीयज्ञानाद्देवदत्तीयजिज्ञासा स्यादिति भावः । यद्यप्यहमिति स्वप्रकाशादेव नित्यत्वादिजिज्ञासा दृश्यत इति जिज्ञासानधिकरणवृत्तिज्ञानान्यज्ञानत्वेन हेतुत्वान्नाति प्रसंगः । तथापि फलभूत ज्ञानसमानाधिकरणजिज्ञासापूर्वकत्वेन कार्यत्वान्नेतादृशज्ञानासंभवः इति भावः । केचित्तु अहमिति जिज्ञासाजनकं ज्ञानं न स्वप्रकाशं । अपितु मानसिकमित्याहुः । हेतुफलत्वयोस्सामान्यतो दूषणमुक्तवा प्रातिस्विकं दूषणमाह अनादेरिति । अनादेः प्रकाशस्येति । स्वरूपप्रकाशो निरपेक्ष एव हेतुः उतागन्तुकसहकारिसापेक्ष इति विकल्पमभिप्रेत्याह अनादेरिति । अत्र जिज्ञासा यदि निरपेक्षानादिप्रकाशजन्या स्यात् अनादिस्स्यादित्यर्थः । यस्मिन्काले कार्योत्पत्तिरभिमता ततः प्रागपि कार्यं स्यादिति क्रमेण पूर्वकालेप्यापादित कारणाभावेन कार्याभावस्य वक्तुमशक्यतयानादित्वे सिद्धे जन्यत्वमेव न संभवतीत्यर्थः । द्वितीये दूषणमाह सापेक्षत्व इति । जिज्ञासायास्समानाधिकरण धर्मिज्ञान जन्यत्वस्य साधित्वाल्लोके दर्शनादिति भावः । फलत्वे दूषणमाह प्राक्सिद्धस्येति । प्राक्सिद्धस्योत्तरकालमप्यसत्वे तुच्छत्वं सत्वे तु कार्यत्वमिति भावः ।\nप्राक्सिद्धत्वे फलत्वव्याघात इत्याह प्राक्सिद्धस्येत्यादिना । फलस्य सादित्वादनादित्वं न स्यादित्याह फलत्वे चेति । एतेनानुदितपदसूचितव्याघातो दर्शितः । नन्वनुपहितस्वरूपमात्रगोचरयोर्जिज्ञासाहेतुफलभूतयोरसम्भवेप्युपहितगोचरयोस्तथात्वमस्त्वित्याशङ्कते उपहितेति ।अविद्योपहितरूपे ब्रह्मणि मुमुक्षूपास्यत्वरूपेण सामान्यवेदनस्य जगत्कारणत्वादिना विशेषवेदनस्य सम्भवादिति भावः । एवमपि निर्विशेषस्य जिज्ञास्यत्वं न सिद्धमित्याह नेति । हेतोरूपहितविषयत्वेपि फलस्योपहितविषयत्वमयुक्तमिति भावः । फलस्याप्युपहितविषयत्वे दोषमाह फलस्येति । आरोपितविषयत्वादिति भावः । इष्टापत्तिं परिहरति भ्रान्तिश्चेति । तत्वज्ञानसाध्यत्वान्मोक्षस्य मुमुक्षूणां भ्रमार्थं शास्त्रारम्भो न स्यादित्यर्थः । ननु तत्वज्ञानत्वभ्रमात्प्रवृत्तिरस्त्विति शङ्कते भ्रान्तिमिति । एवं तर्हि शास्त्रस्य न केवलं वैयर्थ्यमेवप्रत्युतानर्थहेतुत्वमपीति परिहरति नेति । परीक्षकाः विचारशास्त्राधिकृताः । प्राथमिकभ्रान्तिः - प्रपञ्च भ्रमः ।तथा च शास्त्रधिकारिणां प्रपञ्चभ्रमस्य पूर्वमेव सत्वात् शास्त्रजन्याधिकभ्रमवत्वाच्च पामराणां च शास्त्रजन्यभ्रमाभावात् परीक्षकेभ्यः पामराः श्रेष्ठा इत्यर्थः । किंच भ्रान्तिमेव प्रमितिमंन्यमानैरित्ययुक्तं श्रवणात्प्रानित्यानित्यविवेकादिसमये स्वरूपव्यतिरिक्तं मिथ्येति निश्चिततया प्रमात्वभ्रमायोगात् । यदि प्रयोजकशिक्षणं श्रवणमेवेति मतं तथापि मनननिधिध्यासनादौ प्रवृत्तिर्नस्यादित्याह स्वरूपेति । स्वरूपस्यैव फलत्वे प्राक्सिद्धस्य फलत्वायोगादिति यद्दूषणमुक्तं तत्र परिहारमाशङ्कते नित्येति । ज्ञानस्य सिद्धत्वेपि स्वमात्रसाक्षित्वाच्छिन्नस्यासिद्धत्वाज्जिज्ञासायाः फलत्वं सम्भवतीति भावः । एवं तर्हि प्राप्ताप्राप्तविवेकेन धर्मस्यैवेच्छा । सा च न जिज्ञासा ज्ञानगतधर्मविषयिण्याः ज्ञानेच्छाभावात् । समाधातुः तादृशज्ञानस्यैवासिद्धतया तज्जिज्ञासेति विषमो दृष्टान्त इत्याह नेति । ननुप्राप्ताप्राप्तविवेकेन धर्मगोचरत्वेपि धर्मिगोचरत्वाज्जिज्ञासात्वं युक्तमित्यत्राह तयोरपीति । सिद्धत्वादिति ।इच्छाविषयत्वायोगात्फलत्वं न स्यादिति भावः । विकल्पक्षोभादिति । सत्यत्वेऽद्वैत हानिः । मिथ्यात्वे प्रेक्षावतां तदर्थं प्रवृत्यनुपपत्तिरित्यर्थः । वैशद्यपक्षे दूषणांतरमाह अतिरिक्ताकारेति । ज्ञनगतं धर्ममादाय पूर्वदूषणं इह विषयमादायेति न पौनरुक्त््यं । स्वरूपपक्षेपि कालभेदमादायाज्ञातता उतांशभेदमुतधर्म भेदमिति विकल्पमभिप्रेत्य प्रथमे दोषमाह नित्येति । कालविशेषेणाज्ञातत्वं न सम्भवतीति भावः । द्वितीये दूषणमाह निरंश इति । धर्मपक्षे दोषमाह निर्विशेष इति । \nमिथ्याभूतविशेषस्तु भ्रान्तित्वापातेन निरस्त इति भावः ।\nजिज्ञासास्वरूपप्रयुक्तानुपपत्तिमाह कथं च जिज्ञासेति । इदं किमिति प्रश्नप्रयोजिका इदं कथमिति प्रश्नप्रयोजिका वा स्यादित्यर्थः । ननु विदिताविदिताकारभेदाभावेपि इदं किमित्यादि जिज्ञासास्यादित्यत्राह कृत्स्नेति । कृत्स्नावगतौ ज्ञातव्यांशाभावेन सिद्धे इच्छाविरहादनवगतौ कारणाभावाज्जिज्ञासा नोपपद्यत इत्यर्थः । ननु कृत्स्नाज्ञानेपि जिज्ञासा सम्भवत्येव अन्यथा किं कथमिति जिज्ञासानुपपत्तेः । किंचिदाकार ज्ञाने धर्मिणोपि ज्ञाततया धर्मिप्रश्नानुपपत्तेः । धर्मिणं विना धर्मज्ञानाभावादिति शङ्कते किं कथमिति । पदार्थत्वादिना सामान्येन ज्ञातेषु किं कथमिति जिज्ञासाविशेषविषयिण्येव भवति । नतु सर्वात्मना ज्ञानाभावादिति परिहरति न तत्रापीति । ननु ज्ञाताज्ञातधर्मवति जिज्ञासेत्ययुक्तं किं ज्ञानांश एव जिज्ञासा उताज्ञातांशे । नाद्यः वैयर्थ्यात् । नद्वितीयः कारणाभावात् । इच्छायास्समानविषयकज्ञान साध्यत्वादित्याशङ्क््य सर्वथा च ज्ञाते जिज्ञासायामतिप्रसङ्गात् व्यावहारिकमर्यादयाजिज्ञासायास्त्वयापि व्यवस्थाप्यत्वात् । तत्र सामान्याकारज्ञानातिरिक्तकारणस्य दुर्वचतया सामान्याकारज्ञानमेव तद्वता विदितविशेषाकारजिज्ञासाया हेतुरिति कल्पनीयमिति ।\nइदं जिज्ञासामात्रखण्डनं न ब्रह्मजिज्ञासा समर्थनमित्याह यः पुनरित्यादिना । इष्टापत्तौ दोषमाह अन्यथेति । जिज्ञासानङ्गीकारे आरम्भहेत्वभावाच्छास्त्रमुच्छिद्येतेति भावः । निर्विशेष इति - सामान्यविशेषयोः परस्पर सापेक्षत्वादिति भावः । ननु कल्पितधर्ममादाय सामान्यविशेषोपपत्तिरिति शङ्कते कल्पनयेति । किं सामान्येन शब्देन सत्स्वरूपं विवक्षितं उत सत्वसामान्यं । नाद्य इत्याह सामान्य रूपस्येति । तदेवोपपादयति न ह्यकिञ्चिद्भूत इति । अकिञ्चिद्भूतःस्वरूपशून्यः । खरश्रृङ्गं यथा कुण्ठत्वधर्मवत्तीक्षणत्वधर्मवद्वा न भवति तथा विशेषरूपोपि न भवतीत्यर्थः । शून्यवादाभ्युपगमं परिहरति न चेति । सामान्यधीबाधः स्वरूपाधीनः । द्वितीयं पक्षं दूषयति अत एवेति । श्रुतिविरोधादिर्त्थः । अपसिद्धान्तादिति । सत्वस्य ब्रह्मस्वरूपानन्योक्तेरिति भावः । विशेषस्य त्विति । कल्पितगोचरज्ञानस्य भ्रमत्वेन प्रपञ्चभ्रमानिवर्तकतया इष्यमाणत्वायोगादिति भावः । ननु कथं वैफल्यं कल्पितविषयकज्ञानस्यैव फलत्वादित्याशङ्क्य एवं सति वैदिकत्वभूमिकाकञ्चुकप्रच्छादितं बौद्धत्वमेवाविष्कृतं स्यात् । वेदान्तानां मिथ्यार्थबोधकत्वेनातत्वावेदकत्वाङ्गीकारादित्याह नहीति । ननु कल्पितप्रपञ्चरूपकार्यस्य मिथ्यात्वबोधनाच्छास्त्रस्य प्रामाण्यमिति न वेदबाह््यत्वमिति शङ्कते कल्पिताकारेति । प्रपञ्चमिथ्यात्वस्यैव जिज्ञास्यतया ब्रह्मणो जिज्ञास्यत्वं न स्यादित्याह न तर्हीति । ननु रजतमिथ्यात्वज्ञानस्य रजतनिवर्तकत्ववत् प्रपञ्चमिथ्यात्वज्ञानमपि प्रपञ्चनिवर्तकमेवेति मिथ्यात्वजिज्ञासैवास्त्विति शङ्कते ततः किमिति । \"\"तद्विज्ञानार्थं स गुरुमेवाभिगच्छेत्,'' \"\"प्रोवाच तां तत्वतो ब्रह्मविद्यां\"\"ं (मुं - 1 - 2 - 12) \"\"तद्विजिज्ञासस्व तद्ब्रह्मेति'' (तै - भृ 1) \"\"अथातो ब्रह्मजिज्ञासा'' (ब्र.सू.1 - 1 - 1) इत्यादिश्रुति सूत्रविरोधः । नच तेषां प्रपञ्चमिथ्यात्वजिज्ञासापरत्वं । तथा सति लक्षणादोषइत्याह श्रुतीति । किञ्च \"\"अत्मैकत्वप्रतिपत्तये सर्वे वेदान्ता आरभ्यन्तत'' (शं.भा) इति स्वोक्तिविरोधश्चेत्याह ब्रह्मेति । ननु कल्पिताकाराः कल्पितभेदाः तन्मिथ्यात्वंहि तदभावः तदेव ब्रह्मात्म्यैक्यमिति न विरोध इति शङ्कते कंल्पितभेदेति । तर्हि माध्यमिकेनापि सकलप्रपञ्चमिथ्यात्वस्याभ्युपगमात् तन्मतेपि त्वदुक्तब्रह्मात्मैक्यधीरस्तीतितस्मात्तव भेदो नस्यादित्याह न माध्यमिकमतेपीति । ननु प्रपञ्च मिथ्यात्वमेव यदि ब्रह्मात्मैक्यं स्यात् तदा तेन विवादविलयस्यात् । किन्तु तद्बुध्यवसेयं ततोन्यदेव ब्रह्मत्मैक्यमिति तेन विवादो युज्यत इति शङ्कामनुवदति यच्च मन्यस इति । ब्रह्मणस्तच्छून्यत्वं कल्पिताकारशून्यत्वमेवे(मपी)त्यर्थः । सामान्यबुध्या क्रोडीकृतं धर्मिज्ञानेन विषयीकृतमित्यर्थः । बहीष्ठस्य - धर्मिज्ञानाविषयीकृतस्य । मिथ्यत्व इति । आकारशून्यत्वस्य मिथ्यात्वमाकाराभावाभावः । एवं चाकारस्य सत्यतास्यादित्यर्थः। प्रतियोगिसाहित्यसत्यता प्रतियोगिसाहित्यसहिता सत्यतेति मध्यमपदलोपी समासः । प्रतियोगिसत्वं तत्सत्यत्वं चेत्यर्थः । सहजसङ्घर्षः स्वतो विरोधः भावाभावरूपेति यावत् । नन्वेवमप्यन्यतर सत्वे अन्यतराभावोस्तु अन्यतराभावे इतरसत्वनियमः कुत इत्यत्राह परस्परविरोध इति । भावाभावयोस्तथानियमात् । अन्यथा \"\"द्वौ नञौ प्रकृतमर्थ सूचयत'' इत्यादि तान्त्रिकव्यवाहारोच्छेद श्चेति भावः । दूषणान्तरमाह यदीति । कल्पिताकारराहित्यस्यापि कल्पिताकारतया तत्सत्वे कल्पिताकारत्वावच्छिन्ननिवृत्तिरूपामुक्तिः कथं स्यादित्यर्थः । ननु तद्व्यतिरिक्तनिवृत्तिरेव मुक्तिरस्त्वित्यत्राह यत्किञ्चिन्निवृत्तिमात्रमिति । कल्पिताकारनिवृत्तिरूपकल्पिताकारसत्वेपिइतरनिवृत्तिमात्रामुक्तिश्चेत् अविशेषाद्घटादिकल्पिताकारसत्वे यत्किञ्चिन्निवृत्तिमात्रामुक्तिः स्यादित्यर्थः ।अशेषविशेषशून्यमिति सूचितं व्याघातमुपसंहरति अत इति । उक्तविधया \nजिज्ञासानुपत्तेरित्यर्थः ।\nअनाद्यविद्यान्धकारितमित्यनेन सूचितं व्याघातं दर्शयितुमुपक्रमते किञ्चेति । किमविद्याश्रयो ब्रह्मजिज्ञास्यमुत शुद्धमितिविकल्पमभिप्रेत्याद्ये दोषमाह यद्यशुद्धमिति । यद्यपि प्रागुपहितस्य जिज्ञास्यत्माशङ्क्य निरस्तमेव । तथापि पूर्वत्र यत्किञ्चित्कल्पितधर्मोपधानं विवक्षितं । इहतु अशुद्धिरूपाविद्योपधानमिति भेदः । अविद्याविशिष्टप्रकाशस्य संसारनिवर्तकत्वे अनादि संसारनिवृत्तिस्स्यादित्याह अन्यथेति । अशुद्धेर्मिथ्यात्वात्तद्विशिष्टोपदेशिशास्त्रं चाप्रमाणं स्यादित्याह कथंतरामिति । नन्वतत्वज्ञानादपि संसारनिवृत्तिस्यादेव । रज्जौ सर्पभ्रमस्य तस्यामेव भूरंघ्रभ्रमेण निवृत्ति दर्शनादित्याशङ्कते नन्विति । सत्यं भ्रान्तेरपि भ्रान्तिनिवर्तकत्वमस्त्येवेति । तथापि निवर्तकभ्रान्तेर्निवृत्यभावात् सर्वभ्रमनिवृत्तिलक्षणामुक्तिर्न स्यादित्याह नस्यादिति । ननु तत्वज्ञानादेवनिवर्तक भ्रान्तिरपि निवर्ततामित्यत्राह तद्विलापकेति । तद्विलापकं भ्रान्त्यन्तरनिवर्तकमित्यर्थः । उक्तक्रमेणेति ।सत्यमिथ्यात्वविकल्पक्षोभादिरूपोक्तक्रमेणेत्यर्थः । चरमभ्रान्तिरहेतुकमेव नश्यत्वित्यत्राह अहेतुकेति ।ननूपादाननिवृत्त्या तन्निवृत्तिरस्त्विति चेन्न।तथा सति ज्ञाननिवर्त्यत्वाभावान्मिथ्यात्वं न स्यादिति भावः ।\nनित्यशुद्धमित्यनेन दर्शितं व्याघातं दर्शयितुं द्वितीयं विकल्पमाशङ्कते शुद्धं तर्हीति । शुद्धस्य ज्ञानविषयत्वायोगाज्जिज्ञास्यत्वं नोपपद्यते कुतस्तु तद्ज्ञानान्मुक्तिरित्याह जिज्ञास्यमपीति । ननु यथा शाखायाश्चन्द्रसम्बन्धाभावेपि तद्भ्रमाच्छाखायां चन्द्रमा इति चन्द्र उपलक्ष्यते तथा इष्यमाणेन ज्ञानेन तद्विषयत्वरूपसम्बन्धाभावेपि तदुपलक्ष्यतया जिज्ञास्यत्वमस्त्विति शङ्कते शाखाचन्द्रेति । यथा चन्द्रस्योपलक्षणीभूतशाखाधीनज्ञानविषयत्वं तथोपलक्षणीभूतेष्यमाणज्ञानाधीनज्ञानविषयत्वं ब्रह्मणो नास्तीति कथमुपलक्ष्यत्वमित्याह कथं तदधीनेति । नन्वस्तु तदधीनज्ञानविषयत्वमित्याशङ्क्य तथात्वे जडत्वमिथ्यात्वादिदोषप्रसङ्ग इत्याह तद्विषयत्वे चेति । ननूपलक्षणाधीनज्ञानविषयत्वमभ्युपगम्यत एव । नच तत्प्रयुक्तदोषापत्तिः मिथ्याभूतज्ञानविषयत्वस्याप्यसत्यत्वत्वात् । नचासत्यत्वं भ्रान्तिसिद्धत्वमिति तदर्थं भ्रान्त्यन्तराङ्गीकारे तद्विषयताप्रयुक्तदोषापत्त्या तस्यापि भ्रान्त्यन्तरसिद्धत्वं वाच्यमित्यनवस्थेति वाच्यं । उपलक्षणाधीनज्ञानस्यैव स्वविषयताभ्रान्तित्वेनानवस्थाविरहादिति शङ्कते सोपि बोध इति । तत्र किं ज्ञानस्यत्सत्वाद्दोषाभावः उत भ्रान्तित्वादिति विकल्प्य पक्षद्वयेपि प्रमाजनकत्वा भावात्प्रमाजनकत्वरूपं प्रमाण्यं नस्यादित्याह विलीनमिति । किञ्च ज्ञानविषयत्वस्योक्तविधया दोषत्वाभावे प्राथमिकज्ञानविषयत्वमेवाभ्युपगम्यतामित्याह उपलक्षणेति ।\nफलाभावाज्जिज्ञासानोपपद्यत इत्याह शुद्धिश्चास्येति । किमर्थेति । शुद्ध्यतिरेकेणाविद्यानिवृत्तेरभावादिति भावः । नन्वस्तु ब्रह्माभेदार्थजिज्ञासा \"\"ब्रह्मवेद ब्रह्मैव भवती'' (मु - 3 - 2 - 9) ति ब्रह्माभेदस्यापि फलतया श्रवणादिति तत्राह अन्तत इति । अभेदस्य नित्यसिद्धतया साध्यत्वायोगात्तत्साध्यतोक्तिरपि शुद्धावेव पर्यवस्यतीति भावः । ननु शुद्धताध्यवसायस्य साध्यत्वात्तदर्थं जिज्ञासेति शङ्कते शुद्धतेति । शुद्धताध्यवसायस्य स्वतः पुरुषार्थत्वा योगाच्छुद्ध्यर्थतयापुरुषार्थत्वं वाच्यं । तच्च न सम्भवति शुद्धेरसाध्यत्वादित्याह न तदध्यवसायेनापि । ननु पुरुषार्थान्तरार्थतया सार्थत्वमस्त्वित्याशङ्क्य तदेव नास्तीत्याह अन्यथेति । ननु नित्यशुद्ध्यवसाये सति प्रतीयमानकर्तृकत्वादिरूपाशुद्धेर्मिथ्यात्वज्ञानेन तन्निवृत्तेस्साफल्यमिति शङ्कते आरोपितेति । तथासति आरोपरूपाशुद्धिमत्तया तद्दशायां शुद्ध्यभावान्न नित्यत्वं शुद्धेरिति परिहरति आरोपसम्भव इति । ननु नित्यशुद्धेः परमार्थत्वान्नारोपिताशुद्ध्या विरोधः । यथा स्फटिकरक्तात्वारोपेपि श्वैत्यस्य न विरोध इति शङ्कते उपरक्तेपीति । ब्रह्मण्येवेति । शुक्तिरजतादाविव परोक्षभ्रमस्थलेपि प्रातिभासिकमुत्पद्यत इतीदमुक्तमिति ध्येयं । किन्त्विति । भ्रमसुखदुःखाद्यनर्थाधारतयाऽशुद्धिं प्रसञ्जयाम इत्यर्थः । एवञ्च विषमो दृष्टान्त इत्याह न तथेति । तथा च भ्रान्तिविषयत्वं न दोषः अपितु भ्रान्त्यादिप्रत्यनीकस्वरूपस्य भ्रान्त्याश्रयत्वं । तद्धेतुदोषाश्रयत्वं च दोष इत्यर्थः । भ्रान्तिरपीति । तद्धेतुभूतदोषादिरपीत्यर्थः । एवं तर्हि भ्रान्त्यादिदोषस्य स्वत एव निवृत्ततया नारोपितदोषनिवर्तकतयापि सार्थक्यमित्याह स्थितं तर्हीति । ननु भ्रमादेरसत्वेपि तत्सत्वभ्रमनिवृत्तिः प्रयोजनमिति शङ्कते असत्येवेति । तत्सत्वभ्रमस्य सत्यत्वे चाद्वैतहानेः मिथ्यात्वे च स्वत एव निवृत्तस्य निवर्त्यत्वाभावेन नैष्फल्यात् तत्सत्यता भ्रमादिनिवर्त्यत्वोक्तौ चउत्तरोत्तरं तथेत्यनवस्थास्यादित्ययुक्तमित्याह न तत्सत्वेति । ननु ब्रह्म न निर्विशेषस्वरूपेण भ्रान्याश्रयः ।किन्तु विशिष्टजीवेश्वररूपाभ्यामिति न नित्यशुद्धिविरोध इति शङ्कते स्वरूपेणेति । जीवेश्वरयोरपि कल्पितत्वात्कल्पकान्तराभावात् नित्यशुद्धं ब्रह्मैव भ्राम्यतीति वक्तव्यमिति स्वरूपेपि भ्रान्तिरूपा शुद्धिरनिवार्येति भावः । तद्भावः स्वात्मनि जीवेश्वररूपेण भ्रान्तिः । किञ्चेश्वररूपेण कल्पना हि स्वस्मिन् सार्वज्ञं । तच्च सर्वविषयकत्वान्निर्विशेषात्मकशुद्धिगोचरमपीति शुक्तिज्ञानं रजतज्ञानमिव कथमितर विषयकज्ञानं सहेत तथा च स्वयमेव स्वात्मानं मारयेदिति व्याघातप्रसङ्ग इत्याह कथं सर्वज्ञोपीति \n। यदि सर्वज्ञत्वं तद्ज्ञानस्य कथं भ्रान्तित्वमित्यर्थः । किञ्चेश्वरभावः सार्वज्ञं जीवभावस्तदभावः । तथा च विरुद्धयोः कथमेकत्र रजतत्वतदभावयोरिवारोप इत्याह कथञ्चैक आत्मेति । प्रपञ्चयिष्यत इति । जीवब्रह्म भेदसमर्थनावसर इत्यर्थः ।\nउत्तरत्रेति । शुद्धिर्नित्यानित्यावेति विकल्पे अनित्येत्यत्रेत्यर्थः । पूर्वं संसार इव उत्तरत्रापि संसारप्रसङ्ग इत्याह। त्रिवर्गेति । अस्तु को दोष इत्यत्राह वैराग्येति । वैराग्योपदेशादिवैयर्थ््यादेव।\nद्वितीयोपि नेत्याह अत एवेति । हेत्वन्तरमाह बन्धेति । शुद्धेर्विनाशेसंसारोत्थानाच्छुद्धिकाले विरोधेन संसारासम्भवादिति भावः । किञ्च शुद्ध्यर्थं हि तत्वज्ञानं वाच्यंशुद्धिश्चेत्पूर्वावधिरहिता तदा तदर्थं श्रवणनिदिध्यासनादिवैयर्थ्यमित्याह शुद्धेरसाध्यत्वेनेति । तृतीयस्त्विति ।पूर्वा वधि (उभया)मत्वमित्यर्थः ।विकल्पावतार इति । सत्यत्वे चाद्वैत हानिः मिथ्यात्वे च न मुक्तिरिति विकल्पपूर्वकं दूषणावतार इत्यर्थः ।\nनन्वनित्यशुद्धियोगिनो नित्यशुद्धियोगिनश्च जीवेश्वरयोः जिज्ञासतायाः सिद्धान्तेपिसत्वात् कथमेवं विकल्प्य दूषणाभिधानमित्यत्राह यद्यपीत।ि शुद्ध्यशुद्धयोर्नयौगपद्यविरोधः आश्रयभेदात् ।साध्यत्वेनाभिमतायाः शुद्धेः जीवस्वरूपादन्यत्वेन न साध्यता विरोधः । सत्यत्वान्न मिथ्यात्वप्रयुक्तजिज्ञास्यत्वविरोधश्चेति भावः ।शास्त्रार्थसम्प्रीतः - अनुष्ठितेन शास्त्रार्थेन सम्प्रीतः।प्राची - वैदिकी । उन्मादिनो वा ज्ञानादिरहितस्य वा रक्षकत्वं दूरे । स्वरक्षणेपि शक्तिरहितत्वादित्याह स्वरक्षण इति । ननु कल्पितसार्वज्ञमादाय फलप्रदानोपयोगि भूताराधनाराधकतदिष्टपरिज्ञानसम्भवात्तदभावेऽपि तद्ध्यानादेः पुण्यतीर्थस्नानादिवददृष्टार्थत्वसम्भवाच्च कथं ब्रह्मणोन जिज्ञास्यत्वमिति शङ्कते कल्पितेति ।आदिशब्देन दयादि गृहयते । सर्वैरिति । तथा च तत्र न कल्पितं सार्वज्ञयमिति भावः । अविशेषादिति । कैश्चिद्ब्रह्मण एवानभ्युपगमादिति भावः । महत्वं किं प्रामाणिकत्वं उत प्राचुर्यं नाद्य इत्याह सर्वेषामिति । सर्वे सर्वत्र भ्रान्ता इति युष्मन्मतस्थितिः सर्वस्य मिथ्यात्वाङ्गीकारात् । तथाच युष्मन्मते कस्यापि तत्वदर्शित्वतत्वोपदेष्द्दत्वलक्षणं महत्वं न सिध्यतीत्यर्थः । न द्वितीय इत्याह प्राचुर्यस्येति । \"\"शतमप्यन्धानां न पश्यतीति'' न्यायेन प्राचुर्यमप्रयोजकमित्याह अप्रयोजकत्वाच्चेति । यदीति । यथा तीर्थादिसेवया तीर्थादेरन्यः ईश्वरः प्रसाद्यः स्यात् तथा ईश्वरस्य सेवया अन्यः प्रसाद्यः स्यात् स्यात्तीर्थादितुल्यतेत्यर्थः । कर्मणोहि स्वभावः किञ्चित्कर्माव्यहितोत्तरकालमेव फलं जनयति । किञ्चिद्विनष्टमपि कालान्तरे तथास्वभावात् । क्रियैव फलं जनयतीति कर्ममीमांसावृत्तिकारान्तरपक्षं । शक्त्यात्मनावस्थितायाः क्रियायाःफलजनकत्वमिति भट्टपक्षं । तज्जन्यापूर्वमवेफलं जनयतीति गुरुपक्षं दूषयति नहीति । \"\"सएवैनं भूतिं गमयति स एनं प्रीतः प्रीणाति अन्नादो वसुदानः''(बृ - 6 - 4 - 24)'' इत्यादि श्रुतिभिः \"\"लभते च ततः कामान्मयैव विहितान् हि तान्'' (श्री.भग.गी.7 - 22) इत्यादि स्मृतिभिः \"\"फलमत उपपत्तेः'' (ब्र सू.3.2.37) इत्यादिसूत्रैः \"\"फलसम्भित्सया कर्मभिरात्मानं पिप्रीषति स प्रीतोऽलं फलाये''त्यादि द्रमिडभाष्य कारादिमहर्षिवचनैश्च ईश्वरस्यैव फलप्रदत्वावगमादिति भावः । जैनवद्भेदाभेदात्मकानेकान्तवादिनो भास्करस्य मतेपि जिज्ञासानुपपत्तिस्समानेत्याह उक्तेति ।ब्रह्मणस्सर्वज्ञत्वात् तदभिन्नस्य जीवस्यापि सर्वज्ञत्वेन विदिताविदिताकारा भावात् जिज्ञासा न सम्भवति ।ब्रह्मणो नित्यशुद्धत्वे तदभिन्नस्यापि जीवस्य नित्यमुक्त्वाक्तत्वात्तदर्था जिज्ञासा न सम्भवति । जीवाशुद्ध्या तदभिन्नस्य ब्रह्मणोप्यशुद्धत्वात् \"\"स्वरक्षणेप्यशक्तस्ये''ति न्यायाज्जिज्ञास्यता न सम्भवतीति भेदसत्वेप्यभेदप्रयुक्तानां दोषाणां दुष्परिहरत्वादिति द्रष्टव्यं ।\nअयमर्थो भाष्याभिप्रेतश्चेत्याह तदेतदिति । एतेन सत्वविशिष्टं ज्ञानं हेतुः अखण्डविषय साक्षात्कारो जिज्ञासायाः फलं तदिच्छैव जिज्ञासेत्येकंमतं, प्रथमोत्पन्नोऽद्वैतसाक्षात्कारः प्रतिबध्दत्वान्नाविद्यानिवर्तकः स एव जिज्ञासा हेतुः अप्रतिबद्धज्ञानं फलं तदिच्छैव जिज्ञासेति द्वितीयं, प्राथमिकज्ञानमनवधारणं जिज्ञासा हेतुः अवधारणं ज्ञानं तत्फलं तदिच्छैव जिज्ञासा हेतुरिति तृतीयं । एवं च हेतुफलभावसत्वात् जिज्ञासायां नानुपत्तिरिति नवीनोक्तं निरस्तं । प्राथमिकज्ञानस्यापि समानविषयत्वेनाविद्यानिवर्तकत्वसम्भवे अखण्डविषयकज्ञाने जिज्ञासायोगात् समानविषयत्वस्यैवाज्ञाननिवर्तकत्वे तन्त्रत्वात् । अन्यथा रूप्यादिगोचर शुक्त्यादिज्ञानस्यापि रजतादिभ्रमानिवर्तकत्वप्रसङ्गात् ।नापि ज्ञानस्य प्रतिबन्धकत्वं तीरस्थवृक्षादिगोचरोर्ध्वाग्रत्वज्ञानस्य अधोग्रत्वभ्रमानिवर्तकत्वात् । विशेषदर्शनत्वाभावात् । तद् भ्रमस्योपाधिनिवृत्यैव निवर्त्यतया ज्ञाननिवर्त्यत्वाभावात् ।नाप्यनवधारणत्वं प्राथमिकज्ञानस्यैककोटिकत्वेन संशयरूपानवधारणत्वायोगात्।अन्यादृशानवधारणत्वस्याविद्यानिवर्तकत्वे बाधकत्वाभावात् । अन्यथा अयं घट इति ज्ञानान्तरमपि प्रामाण्यसंशयं विनापि संशयापत्तेरिति ।।\n। वत्सकुलजलधिकौस्तुभनृसिंहगुरुसुतेन सिंहदेवेन कृतायांशतदूषणीटीकायां द्वितीयो वादस्समाप्तः ।"
              }
            ]
          },
          {
            "verse_number": 3,
            "original_text": "03 ऐकशास्त्र्यसमर्थनवादः",
            "commentaries": [
              {
                "author": "Vedanta Desika (original text)",
                "commentary": "3 --- \n  \"03 ऐकशास्त्र्यसमर्थनवादः\" \n \n।। अथ ऐकशास्त्र्यसमर्थनवादस्तृतीयः ।।3।।  \nत्रय्यन्ताः कर्मभागेन सौहार्दं समधिश्रिताः ।  \nमुक्तिं यद्भजनादाहुस्तमनन्तमुपास्महे ।।  \nस्थितं तावदध्ययनविधिनाऽध्यापनविधिना वा प्रयुक्तमध्ययनं साङ्गसशिरस्ककृत्स्नस्वाध्याय विषयमिति ।  \nरागतो विधितो वा प्रयुक्तस्तदर्थविचारोऽपि कृत्स्नगोचरः, तयोस्संकोचकाभावात् ।  \n\nननु विधिप्रयुक्तौ माभूत्सङ्कोचः, रागप्रयुक्तौ तु स्यात्, यावद्रागं प्रवृत्त्युपपत्तेः, मैवम्; विकल्पासहत्वात् ।  \nकिं ब्रह्मणि विचारसङ्कोचः किं वा कर्मणि? नाद्यः पुरुषस्य चतुर्ष्वपि पुरुषार्थेषु रागसम्भवात्, क्रमेण भोगसम्भवे विरोधाभावाच्च ।  \nसन्ति ह्युभयभावनास्तथाविधाः ।  \nयस्य तु क्वाचित्को रागः, तस्यैकदेशविचारे का विचिकित्सेति चेन्न, यस्य लोकायतोपप्लुतमतेर्द्विवर्गमात्रनिष्ठस्य वेदोदितेषु चतुर्ष्वप्यनास्था, यस्य चाशक्तिरापद्वा तस्य केति प्रसङ्गात् ।  \nअस्त्वनर्हस्यानधिकारः, स्वार्हं प्रति प्रवृत्ता मीमांसेति चेत्, तुल्यं त्रिकाण्ड्यामपि ।  \nतिष्ठतु पुरुषार्थरागः, कृत्स्नप्रवचनादिरागादपि कृत्स्नविचारस्समस्ति, तेन न ब्रह्ममात्रे विचारसङ्कोचः ।  \nकर्ममात्रे च विचारं सङ्कोचयन् कबन्धमीमांसकस्तु राहुमीमांसकैरपि प्रतिवक्तव्यः, सिद्धेऽपि व्युत्पत्तिसम्भवात् ।  \nअप्राप्ते स्वतः पुमर्थे च विषये प्रवृत्त्यनङ्गत्वेऽपि, श्रवणादियोगादर्थज्ञानस्य स्वतन्त्रत्वे उपायानुष्ठानशेषत्वेऽपि, तदुपयोगिसिद्धार्थबाधायोगाच्चेति ।  \nकर्मशेषभूतस्यात्मनः शास्त्रान्तराद्विचार इति वदताऽपि शारीरकं शास्त्रैकदेश इति स्वीकर्तव्यम्, अन्यतस्तदयोगात् ।  \nतेनैव दन्तिभुक्तकपित्थन्यायेन निस्सार एव वेदान्त इति नास्तिकानां वचनमवधूयते ।  \n\nअस्तु तर्हि ब्रह्मैकविषयतया विचारसङ्कोचः, अतिशयितपुरुषार्थप्रतीतौ \"स्थितेऽरविन्दे ' (स्तोत्ररत्नं 25) इति न्यायावतारादिति चेन्न, कर्मविचारस्य कैश्चिदप्यननुष्ठानप्रसङ्गात् ।  \nअस्त्विति चेन्न, प्रत्यक्षविरोधात् ।  \nअतिशयितपुरुषार्थप्रतीत्यभावात्कस्यचिदुपपत्तिरिति चेन्न; तदभावस्तस्य त्रय्यन्तभागानध्ययनाद्वा तत्सहकारिविरहाद्वा?   \nनाद्यः, विधेः कृत्स्नविषयत्वस्थापनात् ।  \nन द्वितीयः, साङ्गाध्ययनादेव तत्रापि तत्सिद्धेः ।  \nन हि साङ्गाध्ययनविधेस्तत्रैव सर्पमारः,   \nअन्यत्रापि तत्प्रसङ्गात् ।  \nतथात्वे वा क्व शास्त्रारम्भः? तत्सिद्धावप्यनादिदुर्वासनादार्ढ््यादपथे प्रवर्तन्ते कर्ममीमांसका इति चेन्न, त्वयाऽपि विविदिषासाधनाधिकारे कर्मणां सत्पथत्वस्वीकारात् ।  \nतथाऽपि तद्विचारश्शरीरकशेष इति चेत्, सिद्धं शास्त्रैक्यम् ।  \nकर्मस्वरूपादिविचारमन्तरेण विविदिषार्थविनियोगायोगात् ।  \nवेदनार्थविचारपक्षेऽपि किं पुनः ।  \nभवान्तरीयसुकृतविशेषमृदितकषायस्य कस्यचिदयत्नेन विविदिषोत्पत्तौ किं तदर्थकर्मविचारेणेति चेन्न, तथैव कस्यचिदत्यन्तमृदितकषायस्य जातिस्मरणादिवत्सिद्धज्ञानतया शारीरकेऽप्यनारम्भात् ।  \nतदर्हस्य तदारम्भ इति चेत्, एवमुभयार्हस्य उभयारम्भ इति तुल्यम् ।  \nन ह्यनधिकारिणं विधिरधिकुरुते; रागोऽपि तथा; \"न ह्यशकनीयमर्थं वेदोऽपि विदधाती''ति न्यायात् ।  \nयदा न यावज्जीवमनुष्ठेयं ज्ञानमपवर्गोपाय इति सेत्स्यति, तदा तदुपचयार्थं तदर्थविविदिषानुवृत्त्यर्थं वा सत्कर्मणां नित्यानुष्ठेयत्वेन विचारोऽवश्यंभावी ।  \nन च जन्मान्तरकर्मबलाद्यावज्जीवं विविदिषा स्यादिति निश्चेतुं शक्यम्, प्राक्तनैरद्यतनैर्वा प्रबलैर्विरोधिकर्मभिः तत्प्रतिबन्धशङ्कयाऽपि नित्यं सत्कर्मणां संग्राह्यत्वात् ।  \nअन्यथा प्राक्तनैरेव कर्मभिर्वृष्टिस्स्यादिति कारीर्यादिकं नानुष्ठी्येत ।  \n\nनच नित्यनैमित्तिकविधिः विविदिषोत्पत्त्या निवर्तते, वर्णाश्रमादिनिबन्धनत्वात्तस्य ।  \nवर्णाश्रमाद्यभिमाननिवृत्त्या तन्निवृत्तिरिति चेत्, केयमभिमाननिवृत्तिः? किं तद्भ्रमस्य निवृत्तिः? उतस्वसमवेतत्वभ्रमस्य निवृत्तिः? किंवा देहात्मतादात्म्यभ्रमस्य निवृत्तिः? अथवा वर्णाश्रमाद्याश्रयपिण्डसम्बन्धभ्रान्तिनिवृत्तिः? अथवा पिण्डस्यैव निवृत्तिः? नाद्यः, असिद्धेः ।  \nन द्वितीयः, कर्ममीमांसकानामपि पारलौकिकात्मविदां वर्णादेस्स्वसमवेतत्बभ्रमाभावेन कर्मणामधिकार्यभावप्रसङ्गात् ।  \nनहि देहात्मभ्रमवन्तं प्रति धर्मोपदेशः ।  \nन तृतीयः, भ्रमनिवृत्तिर्हि देहातिरिक्तात्मविसं्रभौपयिकतया पारलौकिककर्मानुष्ठानयोग्यतामेवावहेदिति कथं तथा सा निवर्तते? न चतुर्थः, तत्संबन्धस्य सत्यत्वेन भ्रमत्वासिद्धेः।  \nन पञ्चमः, ब्रह्मविचारस्याप्यनारम्भप्रसङ्गात् प्रत्यक्षादिविरोधाच्च ।  \nवास्तवनिवृत्तिमात्रविवक्षायामविरोध इति चेन्न, तस्य कर्माधिकारदशायामपि भवता स्वीकारात् ।  \nकिंच यावता कर्माधिकारो निवर्तत इति मनुषे, तावता वेदान्तश्रवणाद्यधिकारोऽपि निवर्तत इति ब्रह्ममीमांसैव न स्यात् ।  \nनचायमिष्टप्रसङ्गः, तत्त्वज्ञानोदयात्पूर्वं तदनभ्युपगमात् ।  \n\nननु कर्ममीमांसाया वेदान्तविचारानुपयुक्तत्वान्न तया सहास्यैकशास्त्र्यमितिचेन्न, अनुपयोगासिद्धेः ।  \nकोऽसावुपयोग इति चेत्, न्यायोपजीवनं तावत् ।  \nतथाहि -बाह्यान्तरनिमित्ताप्रामाण्यनिराकरणेन प्रमाणलक्षणं तावत्कृत्स्नोपयुक्तम् ।  \nभेदलक्षणोपजीवी च गुणोपसंहारपादः ।  \nतार्तीयाश्च श्रुतिलिङ्गादयस्सार्वत्रिकाः ।  \nप्रयुक्तिश्च वर्णाश्रमादिधर्माणां विद्याप्रयुक्तत्वाश्रमप्रयुक्तत्वादिविमर्शे निविशते ।  \nगतिचिन्तायां च पाञ्चमिकः क्रमः ।  \nकर्ताविद्याधिकारिचिन्तने विशेष्यते ।  \nअतिदेशादयश्च \"तदेव रूपं यदमुप्य रूपम्'' (छां-2-6-6) इत्यादिषु ।  \nअतः कर्ममीमांसानिरूपितस्वरूपैस्तत्तन्नयायैरेव हि वेदान्तार्थो विचार्यते ।  \nअपूर्वास्तत्र कतिपये न्यायाः विद्याङ्गभूतयज्ञादिस्वरूपशिक्षणं च ।  \nअन्यथा \"यज्ञेने'त्यादिवाक्यार्थानवबोधप्रसङ्गात् ।  \nन ह्यविदितपदार्थविशेषो वाक्यार्थावसायी स्यात्।  \nयज्ञादिकल्पनं च तत्र तत्र क्रियते; तदपि यज्ञादिस्वरूपनिरूपणसापेक्षम् ।  \n\nयच्चातिशयितपुरुषार्थप्रतीत्या तदर्थो वेदान्तभाग एव प्रवर्ततामिति, तत्रेयं प्रतीतिः किमापातसम्भवा? उत निर्णयात्मिका? न प्रथमः \"अपाम सोमममृता अभूम'' (कृष्ण यजुः तै.सं.3-2-7 अनु) \"अक्ष्यय्यं ह वै चातुर्मास्ययाजिनस्सुकृतं भवति'' (आप.श्रौत.8-2-2) इति कर्मभागेऽप्यक्षयफलापातोपलम्भात्, ब्रह्मभागेऽपि \"न प्रेत्य संज्ञाऽस्ती'' (बृ.4-4-22) त्यादिभिर पुरुषार्थापातोपलम्भात् ।  \nननु पूर्वापरवाक्यानुगुण्यात्तेषां स्तुतिमात्रपरत्वम्, अस्य तु वाक्यस्य तस्मादेवपरमपुरुषार्थ एव तात्पर्यमिति वैषम्यमस्तीति चेत्; किं तेन, अप्रमितत्वेन विचारनियमं प्रत्यनुपकारकत्वात् ।  \nन द्वितीयः, मीमांसया विना तदसिद्धेः ।  \nतत्त्वविदुपदेशात्तत्सिद्धिस्संभवतीतिचेत्, तर्हि ब्रह्ममीमांसाया अप्यनारम्भस्स्यात्; तदुपदेशत एव ब्रह्मस्वरूपसिद्धेः, तत एव भ्रमनिवृत्तेश्च ।  \nअत एकस्यैव पुरुषस्य वेदोदितसर्वपुरुषार्थयोग्यतामाश्रित्य एकव्याख्येयव्याख्यानात्मनाविंशतिलक्षणमेकं शास्त्रमिति ।  \n\nएतेनार्थप्रयोजनाधिकारिभेदाच्छास्त्र भेद इति निरस्तम्, सामान्यतो वेदार्थपुरुषार्थतदर्थित्वरूपेणतेषां भेदासिद्धेः, अवान्तरार्थभेदादेश्शास्त्रैक्येऽप्यविरोधात् ।  \nअन्यथा षट्काध्यायादिभेदेऽपि भिन्नशास्त्रत्वप्रसङ्गात् ।  \nनचैवं वेदार्थानुबन्धित्वाविशेषाद्धिद्यास्थानभेद विलयप्रसङ्ग इति वाच्यम्,उपकारभेदेन तद्भेदव्यवस्थापनात् ।  \nअत एव   \nहीतिहासपुराणयोरदूरविप्रकर्षादेकविद्यास्थानत्वनियमः ।  \nनच धर्मशास्त्रस्येवात्र महर्षिभिः पृथक्परिसङ्ख्यानम् ।  \nतथाऽपि भिन्नकर्तृकयोः कथमेकप्रबन्धत्वमिति चेन्न; एकेनापि कर्त्राऽनेककार्यारम्भदर्शनात्, अनेकैरप्येक   \nरथगोपुरप्राकारादिनिर्माणदर्शनाच्च ।  \nनिबन्धनेष्वयं विशेष इति चेन्न; तत्राप्येकेन विदुषाऽनेकप्रबन्ध करणदर्शनात्, पाणिनीयवृत्तिकादम्बरीप्रभृतिषु चानेककर्तृकत्वेऽप्येकप्रबन्धत्वसंप्रतिपत्तेश्च ।  \nतत्र कर्तृभेदे किं प्रमाणमिति चेत्, कर्मब्रह्ममीमांसयोरपि वा किम्? उपदेशपारम्पर्यमिति चेत्, तुल्यम् ।  \n\nअस्तु तर्ह्यर्थविरोधाद्भेद इति चेत्; कोऽसौ विरोधः? द्वैताद्वैतगोचरत्वमिति चेन्न, तयोरेकनिष्ठत्वासिद्धेः।  \nन हि कर्मकाण्डनिरूपितफलकरणेतिकर्तव्यतादीनामैक्यं ब्रह्मैक्यादिविषयेषु वेदान्तेष्वभिधीयते ।  \nतत्सत्यत्वमिथ्यात्वप्रतिपादनाद्विरोध इति चेन्न, वेदान्तभागस्य प्रपञ्चमिथ्यात्वतात्पर्याभ्युपगमे कर्मभागस्य तत्सत्यत्वप्रतिपादनतात्पर्यासिद्धेः ।  \nसत्यत्वाभावेऽपि हि त्वदुक्तव्यावहारिकमर्यादया फलकरणभावादिकं निरूपयितुं शक्यते ।  \nअन्यथा वेदान्तविचारस्यापि प्रमाणतर्कादिभेदसापेक्षत्वेन स्वव्याघातप्रसङ्गः ।  \nसगुणब्रह्मोपासनतत्फलादिचिन्तनमपि शास्त्रान्तरसाध्यं स्यात् ।  \n\nयदा त्वस्मदुक्तन्यायेन सकलकर्मसमाराध्यमनन्तगुणविभूतिकं ब्रह्म वेदान्तवेद्यम्, तदा तु न विरोध गन्धोऽपि ।  \nनिरीश्वरत्वसेश्वरत्वाभ्यां विरोध इति चेन्न; जैमिनिसूत्रेष्वीश्वरप्रतिक्षेपादर्शनात्, अर्वाचीनव्याख्यातृजल्पितानां तु अनादरणीयत्वात् ।  \nअत एव सेश्वरमीमांसापक्षोऽपि नातीव विच्छिन्नः; परैरनूद्यते च ।  \nदेवताकाण्डं च कर्मकाण्डशेषतया भाष्यकारैः परिगृहीतम् ।  \n\"तदुक्तं संकर्ष'' (संकर्ष काण्ड) इति तत्रत्यसूत्राणि चोदाहरन्ति ।  \nतस्य च काण्डस्योपसंहारे \"अन्ते हरौ तद्दर्शनात् '' (संकर्षकाण्ड) इति देवताकाष्ठां प्रदर्श्य \"स विष्णुराह हि'' (संकर्षकाण्ड) इति सर्वदेवताराधनानां तत्पर्यवसानाय तस्य सर्वान्तरात्मत्वेन व्याप्तिं प्रतिपाद्य \"तं ब्रह्मेत्याचक्षते तं ब्रह्मेत्याचक्षते'' इति तस्यैव वेदान्तवेद्यपरब्रह्मत्वोपक्षेपेणोपसंहारात्, सामान्यतोऽपि विशेषतश्चेश्वरः प्रस्तुत इति तत्त्वविदां संप्रदायः।  \nअत एव कर्मकाण्डदेवताधिकरणमपि कर्मप्राशस्त्यमात्रपरम्; किमलौकिकदेवता विग्रहादिसमर्थनप्रयासेन? यथाश्रुतकर्मण एव फलप्रदत्वशक्तिरित्येतावतैवोक्तेन परप्रतिक्षेपात्, अश्रुतवेदान्तानां प्ररोचनासिद्धेश्च, सहसा च गुह्यार्थानामवचनीयत्वात् ।  \nएवं सति ब्रह्मकाण्डदेवताधिकरणैकरस्यसिद्धेः ।  \n\nद्रव्यदेवतयोर्द्रव्यबलीयस्त्ववर्णनमपि न देवताविग्रहाद्यपारमार्थ्यलिङ्गम्, प्रतीतिसन्नि कर्षविप्रकर्षाभ्यामेव प्राबल्यदौर्बल्यसिद्धेः।  \nयद्यपि द्रव्यस्यापि धर्मत्वं परोक्षम्, अथापि स्वरूपतः प्रत्यक्षतया विशेषोऽस्त्येव ।  \nएवं सर्वत्राविरोधः सेश्वरमीमांसायामनुसन्धातव्यः ।  \nतथाऽपि \"मध्वादिष्वसम्भवादनधिकारं जैमिनिः \"(ब्र.सू.1-3-30)'' धर्मं जैमिनिरत एव \"(ब्र.सू.3-2-35)'' शेषत्वात्पुरुषार्थवादो यथाऽन्येष्विति जैमिनिः'' (ब्र.सू.3.4.2) \"परामर्शं जैमिनिरचोदनाच्चापवदति हि'' (ब्र.सू.3-4-18) \"परं जैमिनिर्मुख्यत्वात्'' (ब्र.सू.4-3-22) \"ब्राह्मेण जैमिनिरुपन्यासादिभ्यः'' (ब्र.सू.4-4-5) \"भावं जैमिनिर्विकल्पामननात्'' (ब्र.सू.4-4-22) इति सूत्रेषु जैमिनिमतस्य पूर्वपक्षत्वेनोपादनाद्विरोधस्सिद्ध इति चेन्न; अत्यल्पतराप्रधानार्थविवादस्य प्रधानभेदकत्वाभावात् ।  \nअत एव हि शास्त्रेषु वार्तिकावतारः ।  \nकिंपूर्वकृतप्रासादखण्डविषमांशापनयने शेषनिर्माणे तदैक्यं नास्ति? अतः प्रतिसंस्कारेणात्रापि सन्धानम् ।  \nयद्वा वैभवोक्तेषु तत्त्वभ्रमो मन्दधियां माभूदिति तदनुवादप्रतिक्षेपौ ।  \n\"तदुक्तं तदुक्त''मिति जैमिनिपरिग्रह एव बहुशो दृश्यते ।  \nविशेषतश्च \"साक्षादप्यविरोधं जैमिनिः'' (ब्र.सू.2-2-25) \"सम्पत्तेरिति जैमिनिस्तथा हि दर्शयति'', (ब्र.सू.2-2-22) \"अन्यार्थं तु जैमिनिः प्रश्नव्याख्यानाभ्यामपि चैवमेके'' (ब्र.सू.2-7-28) \"तद्भूतस्य तु नातद्भावो जैमिनेरपि नियमात्तद्रूपाभावेभ्यः'' (ब्र.सू.3-4-40) इति सूत्रेषु भगवता बादरायणेन स्वाभिमतार्थस्थापनाय जैमिनिस्स्वनाम्नैवोपात्तः ।  \nस च भगवान् जैमिनिः \"आैत्पत्तिकस्तु शब्दस्यार्थेन सग्बन्धस्तस्य ज्ञानमुपदेशो व्यतिरेकश्चार्थेऽनुपलब्धे तत्प्रमाणं वादरायणस्यानपेक्षत्वात्' (पू.मी.सू.1-1-7) इति स्वोक्तार्थसंप्रतिपत्तये स्वाचार्यं बादरायणमेव पुरस्करोति ।  \nजैमिनेर्बादरायणशिष्यत्वं च महाभारतादिषु प्रसिद्धम्- \"सुमन्तुं जैमिनिं बैल्वं वैशम्पायनमेव च \"(श्री महा भा) इत्यादिना ।  \nनत्वत्र व्यासशिष्यो जैमिनिरित्युक्तम्, सत्यं व्यास एवात्र बादरायणः''-\"द्वीपे बदरिकामिश्रे बादरायण मच्युतम् ।  \nपराशरत्सत्यवती पुत्रं लेभे परन्तपम्'' ।। (श्री महा भा) इति हि स्मर्यते ।  \nव्यासव्यतिरिक्तेऽपिबादरायणसंज्ञा प्रयुक्तेतिचेत्, तथाऽपि\"तपोविशिष्टादपि वैवसिष्ठान्मुनिसत्तमात् ।  \nमन्ये ज्येष्ठतमं त्वाऽद्य रहस्यज्ञानवेदने'' (श्री.महा.भा) इति रहस्यतमार्थज्ञापकत्वेन प्रसिद्धिप्रकर्षादेः संप्रदायादत्र व्यास एव स्वीक्रियते ।  \nअत एव हि युष्मद्भूमिकामाश्रिताः   \nवाचस्पतिप्रभृतयोऽपि व्यासमेव ब्रह्मासूत्रकृतमाचरव्युः ।  \nयेषु च सूत्रेषु पूर्वपक्षतया जैमिनिमतमुक्तं शारीरके तेष्वपि देवतासद्भावः परब्रह्मसद्भावो मुक्तस्य परब्रह्मसाम्यापत्तिर्विग्रहादिसद्भावश्च प्रतीयते, तदपि च तत्प्रणीत कर्मकाण्डदेवताधिकरणादेरन्यपरत्वं स्थिरीकरोति ।  \nन ह्यर्वाचीनवज्जैमिनिहृदयानभिज्ञस्तदाचार्यो बादरायणः, अतः परस्परसम्मत्या कार्यान्तरेष्विवात्रापि यथांशकरणमपि युक्तम् ।  \n\nतदेतदखिलमभिप्रेत्योक्तं भगवता बोधायनेन-\"संहितमेतच्छारीरकं जैमिनीयेन षोडशलक्षणेनेति शास्त्रैकत्वसिद्धिः'' (बोधायन वृत्ति) इति ।  \nतदेतदुपादाय व्यस्तृणीत च भाष्यकारः ।  \nनन्वेतावताऽपि कर्मब्रह्ममीमांसयोरैकशास्त्र्ये प्रबन्धैक्ये वा किंप्रमाणमुपन्यस्तमिति चेत्, किं वा कर्मकाण्डद्वादशाध्यायादौ शारीकचतुरध्याय्यां च प्रत्येकमैकशास्त्र्ये त्वया निर्णीतम् ? क्रमविशेषनि यामकसंगतिविशेषविशिष्टाविरुद्धावान्तरार्थशास्त्रान्तरव्यावृत्तासाधारणोपकारार्हसप्रकारैकप्रधानार्थत्वमिति चेत् इदं तु किंप्रमाणमिति निपुणो भूत्वा त्वमेव निरूपय, त्यज वा सर्वत्रैक्यम् ।  \nतस्मात् \"अथातो धर्मजिज्ञासा'' (पू.मी.सू.1-1-1) इत्यारभ्य \"अनावृत्तिश्शब्दादनावृत्तिश्शब्दात्'' (ब्र.सू.4-4-22) इत्येवमन्तं कर्मदेवतापरदेवतागोचरतया विभक्तकाण्डत्रयं विंशतिलक्षणमेकं शास्त्रमिति तदिदं-मीमांसाशास्त्रमित्यादिना भाष्येण दर्शितमिति ।।  \n।। इति श्रीकवितार्किक सिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु  \nशतदूषण्व्यां ऐकशास्त्र्यसमर्थनवादस्तृतीयः ।।3।।"
              },
              {
                "author": "Nrisimharaja",
                "commentary": "3 ---\nब्रह्मशब्दविचारानन्तरं तद्वाक््यार्थविचारः कृतः । इदानीं तद्वाक््यगताथशब्दार्थावधिविचारः क्रियत इति सङ्गतिं दर्शयन् वादार्थं सङ्ग्रहेण दर्शयति त्रय्यन्ता इति । एकार्थत्वलक्षणहेतुसूचनमुखेन एऐकशास्त्र्यहेतुभूतार्थविरोधाभावं सूचयन् एऐकशास्त्र्यप्रयोजकैकग्रन्थत्वमाह सौहार्दं समधिश्रिता इति । एकग्रन्थत्व एवैकदेशत्वमिति व्याख्येयैक्यरूपहेतुमाह त्रय्यन्ता इति ।\nननु \"\"स्वाध्यायोध्येतव्य'' (तै - आ 2 - 27) इति विधेरर्थज्ञानपर्यन्तत्वपक्षे विचारशास्त्रं कृत्स्नं गोचरमस्तु । रागप्रयुक्तिपक्षे कथं कृत्स्नगोचरमिति कथमैकशास्त्र्यमित्यतशाह स्थितं तावदिति । रागप्रयुक्तिपक्षेपि विचारप्रयोजिकाया आपातप्रतीतेः कृत्स्नविषयत्वात् तदधीनविचारोपि कृत्स्नगोचर इति तच्छास्त्रमपि कृत्स्नगोचरमेव मंतव्यमिति भावः । ननु स्वाध्यायाध्ययनविधेः कृत्स्नस्वाध्यायगोचरत्ववदङ्गगोचरत्वादङ्ग विचारशास्त्रस्याप्यैकशास्त्र्यापत्तिः । प्रयोजकस्याविशेषादिति चेत् सत्यं स्वाध्यायत्वरूपोपाधिना प्रवृत्तो विचार एक एव । पूर्वोत्तरभागयोः स्वाध्यायावयवयोः कर्मब्रह्मपरयोरेकग्रन्थैकदेशत्वात् । अङ्गानां तु वेदोपकारकत्वेपि ज्यौतिषत्वादिभिन्नभिन्नोपाधिना विचारस्य प्रवृत्तत्वात् । न च ज्यौतिषादीनां एकावयवत्वं नास्ति येन तद्विचारशास्त्र्यैक्यं शङ्क्येत । नचैवं वेदानामपि ऋगादिभेदेन भिन्नत्वात् ऋग्यजुषोश्चैकावयत्वाभावात् कथं तद्विचारैक्यं । वेदत्वरूपैणैक्येत्वङ्गत्वरूपेण विद्यास्थानत्वेन वा सर्वेषामैक््यप्रसङ्गादिति वाच्यं । वेदानां भिन्नानां सशिरस्कानामेव प्रत्येकं तन्त्रेण व्याख्यानं सम्भवदिदं तत्पूर्वोत्तरभागव्याख्यानं सदेकमेव भवति । यथा ज्यौतिषादीन्यङ्गानि प्रत्येकं वेदानां तथाप्येकमेव ज्यौतिषादिशास्त्रं यथा वा प्रयाजादीनि प्रत्येकमङ्गत्वेप्याग्नेयादीनामङ्गानि सकृदनुष्ठितानि भवन्तीति । ननु तर्हि साङ्गसशिरस्कस्वाध्यायविषयमिति साङ्गग्रहणं किमर्थमिति चेत् साङ्गग्रहणं विचारप्रयोजकापातप्रतीतिसिध्यर्थमिति गृहाण । ननु स्वविधिप्रयुक्तिपक्षे \"स्वाध्यायोध्येतव्य' (तै - आ 2 - 27) इति स्वाध्यायशब्दस्य सङ्कोचकाभावादध्ययनस्य कृत्स्नविषयतया विचारस्य कृत्स्नविषयत्व सिद्धिरस्तु । अध्यापनविधिप्रयुक्तिपक्षे कथं कृत्स्नविषयत्वमिति चेन्न \"\"अष्टवर्ष ब्राह्मणमुपनयीत तमध्यापयीत'' (शतपथ ब्रा) इति अध्यापनविधिना अध्ययनविधिसिद्ध व्रतनियमविशेषयुक्तस्य कृत्स्न विषयस्यैव अध्ययनस्य स्वाङ्गभूतोपनयनद्वारतया स्वीकारात् । अध्यापनविधिः कृत्स्न स्वाध्यायाध्ययनं प्रयुङ्क इति न दोषः । तयोरिति । तदर्थविचारे विधितो रागतो वा प्रवृत्तौ व्याख्यानं विना दुर्ज्ञानत्वात् तत्तत्प्रवृत्तपुरुषानुजिघृक्षया प्रवृत्तं मीमांसाशास्त्रं तद्व्याख्यनरूपं कृत्स्नगोचरमिति भावः ।\nश्वननु विधि प्रयुक्तिपक्षे सङ्कोचकाभावात् सर्वगोचरो विचारः स्यात् । रागप्रयुक्तौतु विचारस्तत्साध्य निर्णयो वा न स्वतः पुरुषार्थ इति । यस्य यत्पुरुषार्थरागसम्भवः तस्य तन्निर्णयोपयोगिविचार एव इच्छा स्यादिति विचारस्सङ्कोचमर्हतीति शङ्कते नन्विति । यद्यपि पुरुषाणांरागस्सङ्कुचितोस्तु तथापि सर्वपुरुषार्थेषु प्रत्येकंरागिणामनुग्रहाय कृत्स्नगोचरत्वं विचारशास्त्रस्य युक्तं ।यथा पश्वादिसर्वपुरुषार्थेषु एकस्येच्छाया अभावेपि प्रत्येकमिच्छावतामनुजिघृक्षयैव विचारशास्त्रमेकं यथा वा तत्तत्सर्गपिपठिषु भेदेपि रघुकाव्यादि व्याख्या तथैव मीमांसाशास्त्रमिति । परिहरति मैवमिति । परिहारान्तरमाह विकल्पेति । त्रिवर्गापवर्गयोः परस्परविरोधात् एकस्योभयत्र रागासम्भवमाशङ्क्याह क्रमेणेति । उभयभावनाः कर्मब्रह्मोभय पराश्चतुर्मुखादयः । ननु रागानुसारेण शास्त्रप्रवृत्तौ कस्यचित्कदाचिदेवेच्छा जायत इति तद्रागानुसारेणविशेषोद्देशेन मीमासाशास्त्रं प्रवतर्ते इति शङ्कते यस्यत्विति । द्विवर्गः अर्थकामौ।वेदोदितेषु वेदप्रतिपन्नसाधनकेषु । ननु तादृशपुरुषानुसारेण मीमांसाशास्त्रमेव न स्यादित्युक्तं । दूषणबलाद्रागाधीनत्वं न स्यात् ।न तु मीमांसाशास्त्रानारम्भ इति चेन्मैवं । तत्र त्वयापि हेत्वन्तरं यद्वक्तव्यं तत्तु पूर्वोत्तरभागसाधाराणमिति तात्पर्यं । यदि रागशून्यस्यानधिकारःतदाप्रत्येकं रागाणामननुगतत्वात्तद्वतो नाधिकार इति सर्वगोचररागोधिकारी सिध्यतीति तमेवाधिकृत्य शास्त्रं प्रवर्तत इत्याह तुल्यमिति । त्रिकाण्डी - कर्मकाण्डं देवताकाण्डं ब्रह्मकाण्डं चेत्यर्थः । किञ्च कृत्स्नवेदार्थजिज्ञासोरभावेपि कृत्स्नप्रविविक्षुरूपाधिकारिसम्भवात् कृत्स्नगोचरशास्त्रं प्रवर्तत इत्याह तिष्ठत्विति । ननु पूर्वोत्तरभागसाधारणरागासम्भवः । सिद्धेव्युत्पत्त्यभावेन रागप्रयोजिकायाः आपातप्रतीतेरसम्भवात् । भावेपि सिद्धस्य प्रवृत्तिनिवृत्त्यविषयस्य विचारे प्रयोजनाभावादुपासनाविधिशेषार्थवादतया स्वार्थविवक्षाविरहाच्च तद्विचारे रागाभावात्पूर्वभाग एव विचारसङ्कोच इति मीमांसकैराशङ्किते सति सिद्धेव्युत्पत्यसम्भवादिना राहुमीमांसकैरैकशास्त्र्यमनभ्युपगच्छद्भिरप्युत्तरभागेपि रागादिस्समर्थनीय इति पूर्वोत्तरभागसाधारण्यं रागस्येत्याह कर्ममात्र इत्यादिना ।असाध्यत्वेपि प्राप्यत्व सम्भवाद्विचारस्सम्भवतीत्याह अप्राप्त इति । ननु यदि श्रवणादेव प्रीत्यर्थं ब्रह्मबोधनं तदा \nबालोपच्छब्दनवाक्यवदयथार्थत्वेपि प्रीतिसम्भवान्नास्य प्रामाण्यं । यद्युपासनानुष्ठानशेषत्वं तदाआरोपितेनाप्युपासनानुष्ठानविधेः । ब्रह्मणि वेदान्तानां न प्रामाण्यमित्यत्राह अर्थज्ञानस्येति । स्वातन्त्र्यं उपायानुष्ठानमपेक्षय प्रयोजनपर्यवसानं । तद्ज्ञानस्य प्रीतिहेतुत्वेपि कामिन्यादिदर्शनवद्बाधकाभावादु पायानुष्ठानशेषत्वपक्षेपि स्वर्गाद्यर्थवादवदुपासनापेक्षित फलसमर्पकतया प्रामाण्यं स्यादेव । नचविषयसमर्पकस्य वाग्धेनुवाक्यवदप्रामाण्यं बाधकाभावात् । अन्यथा धृवारुन्धतीदर्शन वाक्यस्याप्यप्रामाण्यप्रसङ्गादिति भावः ।प्रसङ्गात् कर्ममीमांसैकदेशिनापि नेयं शङ्का कार्येत्याह कर्मशेषेति ।अन्यत इति । शास्त्रैकदेशादन्यत इत्यर्थः । तेनैवेति । मीमींसकेनेवेत्यर्थः । अतस्तन्निरासोऽपि नास्माकमेव भर इति भावः । पूर्वं कबन्धमीमांसकं कर्ममात्रसङ्कोचकं राहुमीमांसकेन निरस्य इदानीं ब्रह्ममात्र एव रागं सङ्कोच्य विचारमपि तन्मात्र एव सङ्कोचयन्तं कबन्धमीमांसकमुखेन निरासयितुमुपक्रमते ।\nअस्तु तर्हीत्यादिना । स्थितेरविन्द इति न्यायादिति । \"\"स्थितेरविन्देमकरन्दनिर्भरे मघुव्रतो नेक्षुरकं हि वीक्षत'' (स्तोत्ररत्नं) इतिन्यायादित्यर्थः । नेति ।कारणीभूतरागाभावादिति भावः । तत्सहकारीति ।व्युत्पत्त्यादिकं विवक्षितं।तत्रापीति ।कर्मभाग इव ब्रह्मभागेपि व्युत्पत्त्यादिसहकारिसिद्धेरित्यर्थः ।तत्रैवेति।ब्रह्मभाग इत्यर्थः। सर्पेण मारो मरणं । अन्यत्रापीति । कर्मभागेपीत्यर्थः । नचायमिष्टप्रसङ्ग इत्याह तथात्वेवेति । तत्सिद्धावपीति ।तथाच सत्पथवर्त्यनुग्रहाय ब्रह्मविचारार्थमेव शास्त्रप्रवृत्तिरिति नासत्पथवर्त्यनुग्राहकेणैक््यमिति भावः । त्वयापीति । कर्मविचारशास्त्रस्यापि सत्पथवर्त्यनुग्रहार्थप्रवृत्तत्वादैक्यं युक्तमिति भावः ।ननु विविदिषार्थत्वेन कर्मणां सत्यपथत्वमस्तु तानि तु प्रसिद्धयज्ञादिभ्यो भिन्नानि । तद्विचारश्च सर्वापेक्षा (ब्र.सू.3 - 4 - 26) इत्यादिना, शारीरकैकदेशतया, कृत एवेति शङ्कते तथापीति । हेतुमाह कर्मस्वरूपेति । विविदिषार्थानां कर्मणां स्वर्गार्थानां मासाग्निहोत्रनैयमिकाग्निहोत्रवद्भेदो वास्तु । नित्यकाम्यज्योतिष्टोमादिवद्विनियोगपृथक्त्वमात्रं वास्तु । सर्वथा कर्मस्वरूपविचारं विना विविदिषार्थतया विनियोगो न युक्तः । नच विविदिषार्थत्वविचार एव कर्मविचारः । तथा च कर्मस्वरूपविचारो जैमिनीय एवेति तेनैकशास्त्र्यमित्यर्थः । वेदनार्थत्वं वदतो विवरणकारस्य मते कर्मविचारशास्त्र्स्याङ्गविषय शास्त्रत्वादङ्गिशास्त्रेण सुतरामभिन्नत्वमिति भावः । भावान्तरीयेति । ब्रह्ममात्रे विचारसङ्कोचस्सम्भवतीति भावः । तथैवेति भावन्तरीय सुकृतवशात् धर्मरुचिजातिस्मरणादिकमिव स्वयमागतविज्ञानाः ( )इत्याद्यनुसारात् ज्ञानमपि सिद्धं चेत् ब्रह्ममीमांसाशास्त्रस्याप्यनारम्भप्रसङ्गादिति भावः । तदर्हस्य ब्रह्मजिज्ञासोः । उभयार्हस्येति । कृत्स्नवेदार्थजिज्ञासूनां सम्भवात् तदर्थं कृत्स्नमीमांसाशास्त्रमारम्भणीय मेव । कस्यचिदुभयजिज्ञासाविरहस्त्वप्रयोजकेति भावः । ननूभयार्हं प्रति कृत्स्नविचारार्थं शास्त्रमिति कुतः । एकैकार्हं प्रत्येकैकविचारशास्त्रारम्भः कुतो न स्यादित्यत्राह । नह््यनधिकारिणमिति । अध्ययनविधेरर्थज्ञानकामाधिकारत्वपक्षे स्वाध्यायमात्रार्थज्ञानकामनाया एव अधिकारिकोटिप्रवेशात् एकदेशार्थज्ञानकामस्याधिकाराभावान्न तमुद्धिश्य विचारशास्त्रप्रवृत्तिः । रागप्रयुक्तिपक्षेपि साङ्गाध्ययन विधेः कृत्स्नागोचरतया तदधीनापातप्रतीत्युत्थापितरागोपि कृत्स्नार्थगोचरो युक्त इति तदधीनोपायविचारगोचरो रागोपि कृत्स्नगोचर इति तदर्थशास्त्रारम्भस्यापि कृत्स्नगोचरत्वादेकदेश विचारकामं नाधिकरोति शास्त्रमित्यर्थः । न हीति । अशकनीयविधायकत्वं यथा शास्त्रस्य न सम्भवति तथा विधिरागयोरप्यनधिकारिप्रवर्तकत्वं न सम्भवतीत्यर्थः । एवं ब्रह्मसूत्रविचारसङ्कोचं पुरुषविशेषेभ्युपगम्य तदन्यपुरुषविशेषमादाय सर्वविचारस्समर्थितः । वस्तुतः सत्कर्मणां ज्ञानार्थत्वे विविदिषार्थत्वे वा ब्रह्ममात्रविचारसङ्कोचः क्वापि पुरुषे न सम्भवतीत्याह यदा चेति । यद्यपि वेदनार्थत्वंउपचयार्थं कर्मापेक्षा विविदिषार्थत्वपक्षे तूत्पन्नायास्स्वयमेवानुवृत्तेः कथं तदपेक्षेत्यत्राह न च जन्मान्तरेति ।हेत्वभावादिति भावः । किञ्च प्रतिबन्धकवशाद्विविदिषाविच्छेदशङ्कया तन्निरासमुखेनविविदिषोपचयार्थतयाप्युपयोग इत्याह प्राक्तनैरिति । प्रतिबन्धशङ्कयेत्यनन्तरं उक्तनिश्चयाभावेनेति शेषः ।संग्राह्यत्वादित्यत्र तद्विचारोवश्यंभावीतिशेषः ।\nकस्यचिदुक्तनिश्चयसम्भवेपि कर्मापेक्षामुपपादयति नचेति । ततश्च न विचारसङ्कोच इति भावः ।ननुवर्णाश्रमादेरात्मन्यभावात्तदभिमान निबन्धनः कर्मविधिर्नित्यानित्यविवेकेन निवृत्ताभिमानतया निवर्तते ।जन्मान्तरकर्मसिद्धं विविदिषस्य तदर्थं कर्मविचारापेक्षाभावाच्च ब्रह्ममात्रे विचारसङ्कोच इत्याशयेन शङ्कते वर्णाश्रमेति । तद्भ्रमस्येति । तत्स्वरूपाध्यासस्येत्यर्थः । किंवा देहात्मेति । वर्णाश्रम शब्देन तद्विशिष्टदेहः अभिमानशब्देन तादात्म्याभिमानश्च विवक्षित इति भावः । पिण्डस्यैवेति । वर्णाश्रमादिशब्दस्य देहपरत्वादभि मानशब्दस्याभिमन्यमानपरत्वादिति भावः । सर्वसपक्षसाधारणं दूषणमाह असिद्धेरिति । मोक्षदशायामेवतदध्यासनिवृत्तेरिति भावः । ननु कर्ममीमांसकानां न \nदेहात्मविवेकोस्तीत्यत आह न हीति । तथा सति देहस्य वर्तमानस्य विनाशेन देहान्तरानुभाव्यफलकर्मानुष्ठानं न स्यादित्यर्थः । भ्रमत्वासिद्धेरिति । प्रातिभासिकभ्रमत्वासिद्धेरित्यर्थः । व्यावहारिकस्यामोक्षमनुवृत्तेरिति भावः । ब्रह्मविचारस्यापीति । देहरूपपिण्डसाध्यत्वादितिभावः । वास्तवनिवृतीति । पारमार्थिकात्यन्ताभावस्य व्यावहारिकप्रतियोगिना विरोधाभावादिति भावः । सर्वपक्षसाधारणं दूषणमाह किञ्चेति । श्रवणविधिरपि त्रैवणिकाद्यधिकारिकः । तथा चानिवृत्ताभिमानेषु कर्मविचारः सम्भवति ब्रह्मविचारस्तु नित्यानित्यविवेकाधिकारकत्वान्निवृत्ताभि मानस्यैवेति वैषम्यं नास्तीति भावः ।\nनन्वस्तूक्तरीत्या विचारसङ्कोचाभावः । तथापि पूर्वोत्तरशास्त्रयोःपरस्पराकांक्षा विरहात्कथमैकशास्त्र्यमितिचोदयति नन्विति । न्यायेत्यादि । उपयोग इत्यनुषङ्गः बाह््येति ।बाह्यहेतूत्था प्रामाण्यं प्रथमपादे निराक्रियते ।आभ्यान्तरहेतूत्थाप्रामाण्यं त्रिपाद्यामिति भावः । कृत्स्नेति पूर्वोत्तरभाग विचारात्मके कृत्स्नशास्त्रे उपयुक्तं ।भेदेति । \"\"सर्ववेदान्तप्रत्ययं चोदनाद्यविशेषात्'' (ब्र.सू.3 - 3 - 2) इत्यत्र तावत् \"\"एकंवा संयोगचोदनाख्याऽविशेषात्'' (जै.मी.सू.2 - 4 - 7) इति शाखान्तराधिकरणन्यायः व्युत्पादनमुपजीव्यते । नचेदमेव तद्व्युत्पादनमिति वाच्यं । चेदनाद्यविशेषादित्यादिशब्दस्य संयोगरूपचोदनाख्याविशेषादिति पाठापेक्षत्वात् एकमिति साध्य निर्देशश्च तन्नयायोपजीवनेन तत्साध्यलाभादेव ।तथा \"\"गुणश्चापूर्वसंयोगे वाक्ययोस्समत्वात् '' (जै.मी.सू.2 - 2 - 23) इत्यधिकरणव्युत्पादितो गुणाद्भेदो \"\"न वा प्रकारणभेदात् परोवरीयस्त्वादिवदि'' (ब्र - सू - 3.3.7)ति छान्दोग्य बृहदारण्यकोद्गीथयोर्भेदार्थमुपजीव्यते । तथा \"\"नानाशब्दादि भेदात्'' (ब्र.सू.3.3.56) इत्यत्र शब्दान्तराभ्यासादिभेदव्युत्पादनमादिशब्दादपेक्ष्यते । \"\"श्रुत्यादिबलीयस्त्वाच्च न बाधः '' (ब्र.सू.3.3.41) \"\"लिङ्गभूयस्त्वात्तद्धि बलीयस्तदपि'' (ब्र.सू.3.3.43) इत्यादिना तार्तियन्यायानामेवोपजीवनमित्याह तार्तीया इति । \"\"विहितत्वाच्चाश्रमकर्मापि'' (ब्र.सू.3.4) इत्यादिनाविद्याङ्गत्वाश्रमाङ्गत्वनिर्णये कृते चातुर्थन्यायेन प्रयुक्तिःसिद्धयतीत्याह प्रयुक्तिश्चेति । विमर्शो विचारः । \"\"वायुमब्दादविशेषविशेषाभ्यां'' (ब्र.सू.4.3.2) इत्याधिकरणे अर्थस्य क्रमनियामकत्वं श्रौतक्रमस्य पाठक्रमाद्बलीयस्त्वं च पञ्चमसिद्धमुपजीव्याब्दादित्ययोरन्तराले वायुदेवलोकशब्दार्थ निवेशं सिद्धं कृत्वा वायुदेवलोकशब्दयोर्भिन्नार्थत्वं पूर्वपक्षीकृत्य एऐकार्थ्यं प्रसाध्यते । एवं \"\"तटितोधिवरुणस्सम्बन्धात्'' (ब्र.सू.4.3.3) इत्यधिकरणेपि पाञ्चमिकन्याय उपजीव्यत इत्याह गतिचिन्तायामिति । \"\"फलार्थत्वात्कर्मणश्शास्त्रं सर्वाधिकारं स्यात्'' (जै.मी.सू.6.2.4) इत्यधिकरणे समर्थानामेवाधिकारस्स्यान्नशक्याङ्गोपसंहारेणान्येषामिति षाष्ठनिर्णय उपजीव्यते । अत्र विधुरादीनां देवादीनां च किं सामर्थ्यमस्ति उत नेत्यादिचिन्तयाधिकारिविशेषनिर्णयः क्रियते । नैष्ठिकादिभ्रष्टानां पातित्यात्कर्ममात्रानधिकारेणासामर्थ्यात् ब्रह्मविद्यानधिकारश्च प्रतिपाद्यते । तथा स्वर्गकामाधिकरणेफलकामाधिकारे सिद्धे मोक्षकामानां देवादीनामप्यधिकारोऽस्तीति चिन्त्यत इत्याह कर्मविद्याधिकारीति ।अतिदेशादयश्चेति । \"\"य एषोन्तरादित्ये हिरण्मयः पुरुषो दृश्यते'' (छां.2.6.6) आप्रणखात्सर्व एवसुवर्णः (छां.2.6.6) \"\"कप्यासं पुण्डरीकमेवाक्षिणी तस्योदितिनाम स एष सर्वेभ्यः पाप्मभ्य उदितः'' (छां.2.6.7) इत्यन्तरादित्ये श्रुतानां धर्माणां \"\"य एषोऽन्तरक्षिणि पुरुषो दृश्यते'' (छां.4.15.1) इत्यक्षिपुरुषेपि \"\"यदेवरूपं तदमुष्यरूपं'' - इति श्रौतातिदेशेन विग्रहादीनां \"\"यन्नाम तन्नामेति'' (छां.2.6.7)ति श्रौतातिदिष्टनाम्नामपहतपाप्मत्वादितद्धर्माणां च \"\"एककपालानां वैश्वदेविकःप्रकृति''(जै.मी.सू.7.2.23) रित्यादि पूर्वतन्त्रन्यायेन प्राप्तिमुपजीव्य अक्षिपुरुषेपि(1)तद्धर्मोपदेशादित्युक्तं । आदिशब्देनऊहादयोविवक्षिताः ।तथाहि \"\"सर्वापेक्षा च यज्ञादिश्रुतेश्ववत्''(ब्र.सू.3.4.26) इति कर्मणां विद्यार्थत्वे सिद्धे \"\"अगन्म सुवस्सुवरगन्मे'' (तै.यजु.सं 2.2.6) तिमन्त्रस्य सौर्यादौ \"\"अगन्म ब्रह्मवर्चसं ब्रह्मवर्चसमगन्मे'' तिवद्विद्यार्थत्वानुष्ठाने \"\"अगन्म विद्यां विद्यामगन्मे'' त्यूहस्यापि नावमिक \"\"फलदेवतयोश्चे'' (2) त्याद्यधिकरणसिद्धत्वात् । तथा \"\"हानौतूपायनशब्दशेषत्वात्कुशाच्छब्दस्तुत्युप (गूह) गानवत्तदुक्तं'' (ब्र.सू.3.3.26) इत्यत्र शाखान्तराम्नातोपायनवाक्यस्य हानिवाक्यशेषत्वं कुशादि दृष्टान्तेनोपपाद्य सम्भवत्येकवाक्यत्वे हान्युपायनयोश्चिन्तने विकल्पापादकवाक्यभेदो न न्याय इत्यत्र \"\"प्रतिषेधः प्रदेशेनारभ्य विधानेच प्राप्तप्रतिषिद्धत्वाद्विकल्पः स्यात्'' (जै.मी.सू.20.8.2) \"\"अपितु वाक्यशेषस्यादन्याय्यत्वाद्विकल्पस्य विधीनामेकदेशः स्यादिति (जै.मी.सू.20.8.4) पूर्वोत्तर पक्षसूत्राभ्यां \"\"नार्षेयं वृणीतें'' ( ) \"\"यजतिषु ये यजामहं करोति नानूयाजेषिति'' ( ) चानारभ्याधीतमहापितृयज्ञ प्रकरणाधीतवाक्ययोर्निणीतमेकवाक्यत्वं \"तदुक्त' (ब्र.सू.3.3.26) मितिसूत्रखण्डेनानूद्यत इति तन्नाय उपजीव्यते । तथा \"\"न स्थानतोपि परस्य'' (ब्र.सू.3.2.22) इत्यधिकरणे \"\"दर्शयति चाथो अपि स्मर्यते'' (ब्र.सू.3.2.27) इत्यादिसूत्रेषु श्रुतिदर्शयति गुणमित्युक्तिः पदाहवनीयन्यायेन विशेषनिषेधस्य विहितविशेषेतरविषयत्वमभिप्रेत्य । सच न्यायो दाशमिकः । \nतथा अहीनसत्रयोर्लक्षणतो भेदे तदुपजीवनेन \"\"द्वादशहवदुभयविधं बादरायण'' (ब्र.सू.4.4.22) इत्युक्तं । एवं \"\"पूर्वविकल्पः प्रकरणात्स्यात् क्रियामानसवत्'' (ब्र.सू.3.3.44) इति विद्यामयमनश्चिदादीनां विद्यामयकत्वङ्गत्वसाधनार्थेधिकरणे पूर्वपक्षे विद्यामयस्यापि क्रियामयक्रत्वङ्गत्वे मानसग्रहो निदर्शितः । तस्य च द्वादशाहाङ्गत्वं दाशमिके \"\"मानसमहरन्तरं स्यात् भेदव्यपदेशात्'' ( जै.मी.स.10 - 6 - 34) इत्यधिकरणसिद्धमुपजीव्यते । एवं तन्त्रन्यायोपि \"\"विहितत्वाच्चाश्रमकर्मापि''(ब्र.सू.3.4.32) इत्यत्रापेक्ष्यते । तत्रहि कर्मणामाश्रमाङ्गत्वविद्याङ्गत्वसाधनमुखेन तन्त्रानुष्ठानं फलमित्युक्तं । पृथक्प्रयुक्तिशक्तिमदुभयगोचरत्वेदेशकालाद्यैक्येन सकृत्करणं तन्त्रं । तच्चैकादशसिद्धं । विद्यार्थकर्मणैव प्रसङ्गान्नित्यसिद्धिरिति विहितत्वाच्चे ।(ब्र.सू.3.4.32) त्यधिकरणस्य प्रसङ्गः फलमिति केचित् । ननु कर्ममीमांसा निरूपितन्यायैर्वेदान्तार्थो विचार्यते चेत् तद्विचारसिद्धत्वाद्विचारवैयर्थ्यमित्यत आह अपूर्वास्त्विति । विभाषा जसी (अष्टा - 2.2.32) ति सर्वनामसंज्ञा विकल्पः । उपयोगान्तरमाह विद्येति । अङ्गाङ्गिविचारत्वाद्दर्शपूर्णमासप्रयाजादिशास्त्राणामिव शास्त्र्यैक्यमवर्जनीयमिति भावः । कर्मकाण्डस्य शारीरकतृतीयाध्यायेनैक्यमाह अन्यथेति । तत्रहेतुमाह नहीति । \"\"तस्यैवंविदुषो यज्ञस्य''(तै.ना.10अनु) इत्यादिना विद्याया यज्ञत्वनिरूपणं च कर्मनिरूपणसापेक्षमित्याह यज्ञादीति ।\nपूर्वोक्तातिशयितपुरुषार्थप्रतीतिरूपहेतुत्वंशं दूषयितुमनुवदति यच्चातिशयितेति । ननु कर्मभागे क्षयिष्णुफलापातप्रतीतिरप्यस्तीतिचेत् तत्राह ब्रह्मभागेपीति । \"\"न प्रेत्य संज्ञास्ति''(बृ.4.4.22) प्रेत्यसुखानुभवो नास्तीत्यर्थः । ननुपूर्वापरेति । कर्मफलस्य वस्तुतः क्षयिष्णुत्वमेवेति भावः । किं तेनेति।निश्चितनियामकत्वं न तु वास्तवस्य ।तन्निश्चयस्तु विचारात्प्राङ् नास्तीति भावः । निर्णयात्मिकेति पक्षं दूषयति नद्वितीय इति । ब्रह्मस्वरूप सिद्धेरिति । ब्रह्मनिर्णयसिद्धेरित्यर्थः । ननु साक्षात्कारस्य भ्रमनिवर्तकत्वात् तस्य च श्रवणादि क्रमेण सम्भवात्तदर्थं शास्त्रमित्यत्राह तत एवेति । स्वतो परोक्षे विषये विचारं विनाप्यपरोक्षसम्भवाद्विचारवैफल्यमिति भावः । उक्तमुपसंहरति अत इति । आत्मनेत्यनन्तरं प्रवृत्तमितिशेषः । ननु किञ्चित्प्रयोजनसिद्ध्यर्थं तदर्थिनं प्रति तत्साधनार्थविशेषप्रतिपादनार्थं प्रवर्तमानं शास्त्रं । अर्थप्रयोजनाधिकार्यैक्ये एकं तद्भेदाद्भिन्नमेवस्यात् । यथान्यायशास्त्रशब्दशास्त्रे प्रत्येकमर्थाद्यभेदभिन्ने परस्परं तद्भेदाच्च भिन्ने । इहच कर्मब्रह्मलक्षणार्थभेदाद्भोगमोक्षरूपप्रयोजनभेदात्तदर्थिरूपाधिकारिभेदात्कथं शास्त्र्यैक्यमित्याशङ्कामनूद्य परिहरति एतेनेति । अर्थो वेदार्थप्रतिपादनं ।प्रयोजनमपि वेदार्थनिर्णयः । अधिकार्यपि वेदार्थनिर्णयार्थी । तदेकमेवेति न शास्त्र्यैक्यविरोध इति भावः ।ननूक्तरूपेणैक्येप्यवान्तरार्थप्रयोजनादिभेदाच्छास्त्रभेदः स्यादित्यत्राह अवान्तरेति । अन्यथेति । पूर्वमीमांसाशास्त्रस्याप्यैक्यं न स्यादिति भावः । ननु येन केनचिदाकारेण क्रोडीकारमात्रेणैक्ये वेदार्थानु बन्धित्वात् लौकिकार्थानुबन्धित्वादिरूपेणैक्यसम्भवाच्छन्दश्शिक्षाप्रभृतीनामप्यैक्यं स्यादिति शङ्कते नचैवमिति । उपकारेति । यद्रूपेण प्रयोजनमुद्दिश्यशास्त्रं प्रवर्तते तद्रूपभेदाभेदाभ्यां शास्त्रभेदाभेदौ । तथा च शिक्षादीनां वर्णशिक्षणादिरूपभिन्नप्रयोजनरूपेणैव प्रवृत्तत्वान्नविद्यास्थानैक्यं नैकग्रन्थत्वं वा । न तुवस्तुत एकधर्मक्रोडीकारमात्रेण विद्यास्थानैक्यं। अन्यथा प्रमेयत्वरूपधर्ममात्रेण सर्वशास्त्रभेदविलय प्रसङ्गात्।मीमांसाशास्त्रं तु वेदार्थविशदीकरणरूपैकधर्मेणेति विद्यास्थानैक्यमितिभावः।अत एव हीति । अदूरविप्रकर्षः - तत्वनिर्णयप्राधान्यं । नन्विह वेदार्थविशदीकरणादेकविद्यास्थानत्वे स्मृतेरपि इतिहासपुराणाभ्यां सहैकविद्यास्थानत्वप्रसङ्गः । तत्वाचारविशदीकरणरूपावान्तरभेदविवक्षायां कर्मब्रह्मविवक्षया मीमांसायामपि विद्यास्थानभेदप्रसङ्गादित्यत्राह नचेति । तत्तत्प्रवृत्तिप्रयोजकोपकार विशेषमालोच्य विद्यास्थानभेदान् परिगणयद्भिः तत्तत्प्रबन्धाभिप्रायविद्भिर्महर्षिभिरेकविद्यास्थनत्वेन कीर्तनान्मीमांसाया एकोद्देशेन प्रवृत्तिरवगम्यते नतु स्मृत्यादाविति भावः । नन्वेकप्रयोजनोद्देशेन प्रवृत्तेरितिहासपुराणयोर्नैकप्रबन्धत्वं किमुत भिन्नकर्तृकयोर्मीमांसाशास्त्रयोरितिशङ्कते तथापीति । किं कर्तृभेदाभेदौ कार्याभेदाभेदयोः प्रयोजकौ यद्वा प्रबन्धभेदाभेदयोः । नाद्य इत्याह एकेनापीति । द्वितीयं शङ्कते निबन्धेष्विति । एकेन विदुषेति । कालिदासादिभिःरघुकाव्यमेघसन्देशादिकरणदर्शनादिति भावः पाणिनीयेत्यादि । जयादित्यवामनाभ्यां काशिकावृत्ताख्यप्रबन्धकरणदर्शनात् पितृसुताभ्यां भट्टबाणतत्सुताभ्यां कादम्बरीकरणदर्शनात् । भोजादिभिश्चम्पूकाव्यकरणदर्शनादिति भावः। तत्रेति । पाणिनीयवृत्त्यादिष्वित्यर्थः । ननु मा भून्नामकर्तृभेदादिकं बाधकं । साधकं किमिति चेत्कर्तृसङ्कल्पएव। तदवगमश्च मीमांसाशास्त्रं पूर्वोत्तरमीमांसेतिव्यवहारात् । विंशतिलक्षण्येकंशास्त्रमिति कर्तभिप्रायज्ञवृत्तिकर्तृबोधायनव्यवहाराश्च । ननु तथा सति कर्मब्रह्मकाण्डयोरध्यायपरिगणने पूर्वोत्तरषट्कयोरिव \nसप्तदशोध्ययोष्टादशोध्याय इति परिगणनापत्तिरिति चेत्पुराणेष्वंशभेदेनाध्याय सङ्ख्याव्यवहारवत्काव्ये काण्डपर्वभेदेन सर्गाध्यायव्यवहारवद्व्यवहारोपपत्तेः ।\nनन्वर्थविरोधो भेदकोस्त्विति शङ्कते अस्तु तर्हीति । कर्ममीमांसाया द्वैतगोचरत्वं ब्रह्ममीमांसाया अद्वैत गोचरत्वमित्यर्थविरोधस्य भेदकत्वे पूर्वोत्तरभागात्मकवेदस्यापि तथा विरोधादेकप्रबन्धत्वं नस्यादित्यभि प्रायेण परिहरति नेति । हेतुरप्यसिद्ध इत्याह तयोरिति । एकनिष्ठतया विरोधं शङ्कते तत्सत्यत्वेति ।असिद्धिमुपपादयति सत्यत्वाभावेपीति । पूर्वकाण्डे सत्यत्वस्यानिरूपणादिति भावः । अन्यथेति । फलकरणेतिकर्तव्यतादिनिरूपणार्थं तत्सत्यत्वतात्पर्याभ्युपगमे वेदान्तभागेपि प्रमाणतर्कादिव्युत्पादनार्थं तत्सत्यत्वतात्पर्याभ्युपगमप्रसङ्गाद्व्याधात इत्यर्थः । सगुणेति । त्वयापि सगुणोपासन विचाराङ्गी कारात्तत्रापि सत्यत्वतात्पर्यभ्युपगमप्रसङ्गेनार्थविरोधात् ब्रह्मकाण्डस्यापि भेदा भेद प्रसङ्ग इति भावः ।\nकिञ्च वयं सगुणनिरूपकशास्त्र्यैक्यं ब्रूमः । यदीदमेव शास्त्रं सगुणनिरूपकं सिद्धं तर्हि विरोधाभावादैक्यमित्याह यदात्विति । निरीश्वरत्वेति । प्रतिपाद्याभ्यामिति शेषः । असिद्ध्या परिहरतिनेति । नन्वसिद्धिर्नास्ति व्याख्यानतो विशेषप्रतिपत्तेरित्यत आह अर्वाचीनेति । असूत्रार्थत्वादिति भावः ।यत एवार्वाचीनजल्पितानां न सूत्रार्थत्वं अत एव केचन सेश्वरमीमांसापरतयापि व्याख्यातवन्त इति । ईश्वरनिराकरणं न सूत्रकृदभिप्रेतमित्याह अतएवेति । ईश्वरनिराकरणस्यासूत्रार्थत्वं परसम्मत्यापि दर्शयति परैरनूद्यते चेति । देवताकाण्डं चेति । शाबरभाष्यकारादिभिरित्येके । अन्ये तु भाष्यपदं वृत्तिपरं उपवर्षादिभिरित्यर्थ इत्याहुः । ननु देवताकाण्डमेवासत् तत्कथं कर्मशेषत्वमित्यत्राह तत्रत्येति । अद्य यावदुपदेशपरम्परया निबन्धपरम्परया कोशपरम्परया चोपलम्भादित्यर्थः । तत्र सूत्राक्षरपर्यालोचनया पूर्वोत्तरमीमांसयोरैकशास्त्र्यं देवताविशेषनिर्धारणं च सिध्यतीत्याह तस्य च काण्डस्येत्यादिना । तत्ववादिनः तत्वविदः इत्याहुः । \"\"अथातो ब्रह्मजिज्ञासा'' (ब्र.सू.1.1.1) इति शास्त्रस्यसङ्गतिकथनसमये \"\"जयतीर्थेन'' \"\"सविष्णुराहहि'' (संकर्षकांड) इत्यादिना माध्वास्तत्ववादिन इत्याहुः ।ननु पूर्वकाण्डे \"\"देवतावा प्रयोजयेदतिथिवद्भोजन स्य तदर्थत्वात्'' \"\"आर्थापत्यात्'' \"\"ततश्च तेन सम्बन्धः'' (जै.मी.सू.9.1.6.7.8) इति सूत्रैर्देवतायाः प्रयोजकत्वं पूर्वपक्षीकृत्य \"\"अपि वा शब्दपूर्वत्वाद्यज्ञकर्मप्रधानं स्यात्'' \"\"गुणत्वेन देवताश्रुतिः'' (जै.मी.सू.9.1.9) \"\"अतिथौ तत्प्रधानत्वमभावः कर्मणिस्यात्तस्य प्रतिविधानत्वात्'' (जै.मी.सू.9.1.9) इति सूत्रैर्देवतानिराकरणं कथं क्रियत इत्यत्राह अत एवेति । देवताकाण्डे नैकशास्त्र्यादित्यर्थः । ननु यदि प्राशस्त्यमात्रपरं तर्हिपूर्वपक्षनिराक्रिया न स्यात् । प्राशस्त्यपरत्वं चायुक्तं न्यायनिबन्धनत्वाच्छास्त्रस्येत्यत्राह किमलौकिकेति ।अन्वारुह््यवादेन परपक्षप्रतिक्षेपः । न्यायनिबन्धत्वेऽपि प्ररोचनालक्षणप्रयोजनसामान्यात्प्राशस्त्य परत्वोक्तिरिति भावः । प्ररोचनार्थत्वमुपपादयति अश्रुतेति । फलप्रदत्वाभिमतेन्द्रादिदेवतानां प्रलये सत्यनन्तरसर्गे तत्फलावाप्तिर्नस्यात् । अताभ्यागमश्चस्यादिति बुद्धया कर्मण्यश्रद्धा स्यादिति कर्मणः फलप्रदत्वोक्तौ तु कर्मणि श्रद्धोत्पादकतया प्ररोचनासिद्धिरिति भावः । ननु किमर्थमन्वारोहेण चित्तसंक्षोभः क्रियते यावता परमात्मसमर्थनादेव प्ररोचनासिद्धिरित्यत्राह सहसा चेति । निर्धारितकर्मस्वरूपस्यैव ब्रह्मविचाराधिकार इति भावः । अन्वारुह््यवादत्वे हेतुमाह एवं सतीति ।\nननु \"\"विप्रतिपत्तौ हविषा नियम्येत कर्मणस्तदुपाख्यत्वात् ''( ) इत्यधिकरणे \"\"एऐन्द्रमेकादशकमालं निर्वपेदि'' ( ) ति विकृतियागे द्रव्यत आग्नेयसाम्याद्देवतातस्सन्नाय्यसाम्याच्च कस्य धर्मा ग्राह््या इति विचारे द्रव्यसाम्यस्य बलवत्वात्तेनप्रकृतिनियम इति समर्थितं । तत्र प्राबल्यदौर्बल्ये सत्वासत्वनिबन्धने एवेति विरोध इत्यत्राह द्रव्यदेवतयोरिति । देवतायाः स्वरूपं देवतात्वं चाप्रत्यक्षं द्रव्य तंु प्रत्यक्षमिति प्रतीतिशैघ्र्यविलंबाभ्यामेव प्राबल्यदौर्बल्ये । नतु सत्वासत्वाभ्यामिति भावः । धर्मत्वमिति । अलौकिकश्रेयस्साधनत्वमित्यर्थः एवं सर्वत्रेति । तत्रेत्थं व्याख्यातं \"\"देवतावा प्रयोजयेदतिथि वद्भोजनस्य तदर्थत्वात् '' इत्यादौ देवतायाः प्रधानत्वं कर्म प्रति पूर्वपक्षीकृत्य \"अपिवे ' (जै.मी.सू.9.2.9) ति राद्धान्तः उक्तःतस्यायमर्थः \"\"अपिवेति'' सार्धाङ्गीकारं परपक्षव्यावर्तनं यद्यपि देवताया विग्रहहविरादानयुगपत्कर्मसन्निधिप्रीतिफलप्रदान रूपविग्रहपञ्चकं दुर्निषेधं, द्रव्यापेक्षया सम्प्रदानस्य प्राधान्यं, यजेश्च देवताराधनवाचितया यागस्य तादर्थ्यं सिद्धपरवाक्येषु च परावरदेवतयोः स्वरूपादिकमन्यार्थमामनामः ।तथापि कर्तव्योपदेशेषु यज्ञादिरूपकर्म स्वर्गादिफलसाधनतया चोदितत्वात्प्रधानंसत् साध्यतया बुद्ध्यारोहेण पुरुषं प्रवर्तयति । कृत्स्नंच देवतादिकं क्रियाशेषभूतं इत्यादि द्रष्टव्यं । मध्वादिष्विति । मधुविद्यादिषु वस्वादीनामनधिकारं जैमिनिराचार्योमन्यते कुतः असम्भवात् तत्र हि विद्यायां वस्वादयः उपास्याः । नच तत्र त एव कर्तारस्सम्भवन्ति कर्मकर्तृविरोधात् इत्यर्थः । \nधर्ममिति । धर्ममेव फलप्रदं जैमिनिराचार्योमन्यते । अत एव स्वर्गसाधनताबोधकश्रुतेरुपपत्तेरित्यर्थः । शेषत्वादित।ि \"\"तत्वमसि'' इत्यादिसामानाधिकरण्येन कर्मसु कर्तुरेव ब्रह्मत्वावगमात्तद्वेनस्य संस्कारतया कर्मशेषत्वाद्द्रव्यादिष्विव फलश्रुतिरर्थवाद इति जैमिनिर्मन्यत इत्यर्थः । परामर्शमिति ।\"\"त्रयो धर्मस्कन्धाः'' (छां - 2 - 238) इत्यत्र चोदनाभावादुपासनस्तुत्यर्थमनुवादमेव जैमिनिर्मेने । \"\"वीरहावा एष देवानां योग्निमुद्वासयते'' (यजुःसं.2.5.2) इत्यत्रापवदति चाश्रमान्तरमित्यर्थः । परमिति । परमेव ब्रह्मोपासीनानर्चिरादिर्नयतीति जैमिनिर्मन्यते \"\"ब्रह्म गमयती''ति मुख्यत्वादित्यर्थः। ब्राह्मेणेति । अस्य स्वरूपाविर्भावो ब्राह्मेण अपहतपाप्मत्वादिस्वरूपेण । तेहि स्वरूपगुणाः प्रत्यगात्मनोपि स्वाभाविका इति \"\"य आत्मापहतपाप्मा''(छां.8.7) इत्यारभ्य उपन्यासादिभ्योवगम्यते । न तु ज्ञानस्वरूपेणाविर्भाव इति जैमिनिर्मन्यत इत्यर्थः ।भावमिति । \"\"स एकधा भवति'' (छां - 7 - 26 - 2)इत्यादिना देहेन्द्रियादिभिर्विविधताश्रुतेर्देहादीनां भावमेव जैमिनिर्मेने । न कदाचिच्चितोऽशरीरत्वमित्यर्थः ।यद्यपि नै ते पूर्वकाण्डे प्रतिपादिता इति न पूर्वकाण्डभेदकाः तथापि भिन्नमतस्थत्वमात्रेण शङ्केयमिति ध्येयं । प्रौढिवादेन परिहरति अत्यल्पतरेति । अत्यल्पतरविवादस्याप्रधानार्थविवादस्य चेत्यर्थः । अत एवेति । अत्यल्पतराप्रधानार्थविरोधस्य भेदकत्वाभावादेव वार्तिकस्य सूत्रविरुद्धस्यापि व्याकरणैकदेशत्वमिति भावः । वार्तिकस्य सूत्रैकदेशत्वे दृष्टान्तमाह किं पूर्वकृतेति । एवं च जैमिन्युक्तविरुद्धांशशिक्षणेष्वैकशास्त्र्यं न विरुद्धमित्याह अत इति । विरुद्धांशापनयनस्य दोषत्वाभावादित्यर्थः । तात्विकपरिहारमाह यद्वेत।ि गुरुशिष्ययोरैककण्ठ्यं वैभवोक्तिहेतुरिति तयोरैककण्ठ्यंमुपपादयतितदुक्तमित्यादिना । \"\"तदुक्तमिति ।संज्ञातश्चेत्तदुक्तं (ब्र.सू.3.3.1) \"\"अक्षारधियांत्ववरोधस्सामान्यतद्भावाभ्यामौपसदवत्तदुक्तं '' (ब्र.सू.3.3.24) \"\"प्रदानवदेव तदुक्तं'' (ब्र.सू.3.3.42) इत्यादिषु जैमित्युक्तस्यैव स्वग्रन्थोक्तत्वमभ्युपगम्य तदुक्तमित्यभिप्रायाच्छिष्याचार्यसङ्कल्पाभ्यामैकग्रन्थत्वमित्यर्थः । अन्यथा सामान्यत उक्तमित्युक््ययोगादिति भावः । किं च क्वचित् जैमिनिमतस्यैव बादरायणेन सिद्धान्ततया स्वीकारात् जैमिनिनापि क्वचिद्बादरायणमतस्य सिद्धान्ततयास्वीकारात् परस्परव्यतिरेकेण निर्देशेनैवैक्यं सिद्धयतीत्याह विशेषतश्चेति । साक्षादिति ।अग्रनयनादियोगेन परमात्मन्येवाग्निशब्दस्य साक्षाद्वृत्तेः तत्सामानाधिकरण्याविरोधं जैमिनिर्मन्यत इत्यर्थः ।सम्पत्तेरिति । \"\"लोमानि बर्हिर्हृदयं गार्हपत्यं'' (छां - 5 - 18 - 2 ) इत्यादिना उपासकहृदयादीनां यद्वैश्वानरविद्यायां वेदित्वादिकल्पनं तद्विद्याङ्गभूतायाः प्राणाहुतेरग्निहोत्रत्वसम्पादनार्थं । दर्शयति च श्रुतिः \"\"य एतदेवं विद्वानग्निहोत्रं जुहोति इति'' (छां - 5 - 24 - 2) । अन्यार्थंत्विति । \"\"तौह सुप्तं पुरुषमाजम्मतुः'' (कौषी - 4.30) इत्यादौ यद्देहातिरिक्त जीवसद्भावप्रतिबोधनं \"\"यो वै बालाके एतेषां पुरुषाणां कर्ता यस्य वेतत्कर्म सवेदितव्यः'' (कौषी) इति वेद्यतयोक्तब्रह्मप्रतिपाद (बोध)नार्थमिति \"\"क्वैष बालाके पुरुषोरायिष्ट'' (कौषी) इति प्रश्नात् \"\"अथास्मिन् प्राण एवैकधाभवति'' (कौषी - 4.28) इति प्रतिवचनाच्चावगम्यते । एके वाचसनेयिनोपि एतत्प्रतिवचन समानार्थं प्रश्नं क्वैष एत ( ) दित्यादिप्रश्नपूर्वकं \"\"य एषोन्तर्हृदयकाशकशस्तस्तिमन् शेत (बृह.4 - 1 - 17) इत्यन्तमधीयत इत्यर्थः । तद्भूतस्यत्विति । तद्भूतस्य (ब्र.सू.3.8.20) नैष्ठिकाद्याश्रमं प्राप्तस्य नातद्भावः अतद्भावः अतथाभावः अनाश्रमित्वेनावस्थानं न सम्भवति । कुतः तद्रूपाभावेभ्यः तेषां नैष्ठिकवैखानसपरिव्राजकानां रूपाणि धर्माः तन्निवृत्तिभ्यो नियमात् ब्रह्मचार्याचार्यकुलवासीतृतीयोत्यन्तमात्मनमाचार्यकुलेवसादयन् (छां - 2 - 23 - 2) इति \"\"इति \"सन्यस्यग्नीन्नपुनरावर्तयेत्'' इति च शास्त्राणि हि नियच्छन्ति । जैमिनेरप्येवमेव मतमित्यर्थः । जैमिनेरप्यभिप्रायं दर्शयति सच भगवानिति । उत्पत्तिः जन्म स्वभाव इत्यर्थः । आैत्पत्तिकः नित्य इति यावत् । नित्यश्शब्दार्थसम्बन्धो न साङ्केतिकः । येन प्रमाणं न स्यात् । नित्यत्वात्तस्यधर्मस्य । उपदेशो ज्ञानं ज्ञापकः । तच्च ज्ञानं न व्यतिरेकः न विपर्ययः संशयस्याप्युपलक्षणमेतत् । तथानुपलब्द्येर्थे प्रवतर् मानत्वान्नानुवादकोपि तस्मादनपेक्षत्वादनधिगतार्थबोधकत्वाच्चोदना धर्मे प्रमाणं भवत्येव । बाद रायणस्याचार्यस्य मतेनेति सूत्रार्थः । स्वाचार्यमिति । तत्पुरस्कारप्रवृत्ते शास्त्रे न तद्विरुद्धाभिधानं सम्भवतीति भावः । नन्वाचर्यत्वान्न ब्रह्मसूत्रकृत्पुरस्कारः । तत्र मानाभावात् ।किन्त्यैतिकायनादिवत्तद्ग्रहणंक्वचित्सम्मतिमात्रादित्यन्यत्र तद्विरुद्धाभिधाने नानुपत्तिरित्यत्राह जैमिनेरिति । ननु न व्यास एवबादरायणः । बादरायणशब्दस्यैतिकायनादिवत्बादरिशब्दादपत्यप्रत्ययान्तत्वेन व्युत्पन्नत्वादिति शङ्कते नन्वत्रेति ।द्वीपइत्यनेन बदराणां समूहो बादरं तदयनं यस्येति व्युत्पत्तिस्सूचिता । बादरायणसंज्ञा बादरायणशब्दइत्यर्थः । तथापीति । ज्ञानपदस्य कर्मणिव्युत्पत्त्या \"\"ज्ञान वेदन'' इति वेदनशब्दस्य णिजन्तव्युत्पन्नतया रहस्यार्थोपादेशरूपसूत्रकर्तृत्वं व्यासस्यैवयुक्तमित्यर्थः । \"\"अवतीर्णोमहायोगी सत्यवत्यां पराशरात्'' (स्कान्दं) इत्यारभ्य \"\"चकार ब्रह्मसूत्राणि येषां सूत्रत्वमञ्जसा''(स्कान्दं) \nइत्यादि स्कान्दवचनादिकण्ठोक्तिरादिशब्दार्थः । कर्मकाण्डे देवतानिराकरणं नाभिप्रेतमित्यत्र हेत्वन्तरमाह येषु चेति । ननु जैमिनीयसूत्राणां देवतानिराकरणपरतया व्याख्यानात् तदभिप्रायापरिज्ञानाद्वेदान्ते तथा तथा जैमिनिमतोपन्यासो व्यासस्येत्यत्राह नहीति । आचार्यबादरायणशब्दाभ्यां तदभिप्रायापरिज्ञानाभावे हेतुरुच्यते अत इति । व्याख्येयैक््यात्सामान्येन वेदार्थनिर्णयोद्देशेनैव विचारशास्त्रचिकीर्षोदयस्य युक्तत्वात्परस्परविरोधाभावाच्चेत्यर्थः ।\nशास्त्रैकत्वसिद्धिरिति ।एकग्रन्थत्वसिद्धिरित्यर्थः । परमुखेनैव प्रमाणयितुमाशङ्कते । नन्विति । एऐकशास्त्र्य इत्येकग्रन्थस्याप्युपलक्षणं । क्रमविशेषनियामक सङ्गतिविशेषविशिष्टत्वादीनां हेतुतयोपन्यासात् शास्त्रान्तरेति । न्यायविद्यादि विद्यास्थानान्तरसाध्य विलक्षणकर्मभाग तात्पर्यरूपोपकारजननार्हत्वात्कर्ममीमांसाया इति भावः किम्प्रमाणमिति । कस्य प्रमाणमिति समासः। तथा च विंशतिलक्षण्यैकशास्त्रस्य प्रमाणं किं द्वादशलक्षण्यैकशास्त्रस्य वेति निपुणं निरूपणेविंशतिलक्षण्या एव प्रमाणं भवेदिति वेदार्थनिरूपणोपकारार्हतया विंशतिलक्षणीसाधारण्यादिति भावः ।सर्वत्र पूर्वषट्कादावपीत्यर्थः । उक्तार्थे भाष्यार्थं संवादयन्नुपसंहरति तस्मादित्यादिना ।\n। वत्सकुलजलधिकौस्तुभनृसिंहगुरुसुतेन सिंहदेवेन कृतायांशतदूषणीटीकायां तृतीयो वादस्समाप्तः ।।"
              }
            ]
          },
          {
            "verse_number": 4,
            "original_text": "04 अविधेयज्ञानभङ्गवादः",
            "commentaries": [
              {
                "author": "Vedanta Desika (original text)",
                "commentary": "4 --- \n  \"04 अविधेयज्ञानभङ्गवादः\" \n \n।। अथ अविधेयज्ञानभङ्गवादश्चतुर्थः ।।4।।  \nविधित्रस्तैर्यत्तत्कथितमविधेयश्रुतिपथैर्विधत्ते दुखाब्धेर्विलयमविधेया मतिरिति ।  \n\nतदुद्ध्योपायं भगवदुपसत्तिं प्रथयते नमस्यामस्यामो यतिपरिबृढाय प्रतिकलम् ।।  \nयदेतद्भ्रान्तजनजल्पितम्; समूलस्य संसारस्य संविन्मात्रे परस्मिन्ब्रह्मण्यारोपितत्वादलीककलधौतादेरिवाधिष्ठानयाथात्म्याध्यवसायादेव विलयः; नपुनः कर्मणोपासनेन वा विहितेनादृष्टद्वारा ।  \nआहुश्च - \"मणिमन्त्रौषधादिभ्यो दण्डघातादिनाऽपि वा ।  \nक्रियते नैव केनापि मायाकुण्डलिखण्डनम्'' इति ।  \nयत्पुनरुन्मत्तान्प्रति भिषज्यते; तदपि तत्रानारोपितत्वाभिमतदोषविशेषमोक्षणायैव, न पुनस्तदधीनधीविशेषमात्रसिद्धमिथ्यापदार्थनिवर्तनाय ।  \nदोषे तु शममुपेयुषि स्वरसवाहितत्त्वज्ञानादेव तन्निवृत्तिः ।  \nअत्राप्याहुः-\"भ्रान्तभेषजनिर्माणं न भ्रान्तेरुपशान्तये ।  \nकिन्तु भ्रान्तिनिदानस्य दोषस्यैवोपशान्तये''इति ।  \nनचात्रापि दोषनिवारणाय वैधापेक्षानुप्रवेशः; दोषस्याप्यत्र दृङ् मात्राधीनसिद्धितया मिथ्यात्वाविशेषेण एकहेलयैव तत्त्वज्ञानेन निवार्यत्वात् ।  \nततश्च -  \n\"विश्वमिथ्यात्वविज्ञानकुक्षिनिक्षेपभक्षितः।  \nनापेक्षते पुनर्दोषः कर्मायत्तात्मबाधकम्'' ।।  \nलौकिकस्य तु दोषस्य व्यावहारिकव्यवस्थानतिक्रमाद्भेषजाद्यवकाशः ।  \nयद्यप्यविद्यायामपि सा समाना; तथाऽपि तथाविधत्वप्रबोधनाय प्रवृत्तत्वाद्वाक्यस्य तावतैव तन्निवृत्त्युपपत्तिः ।  \nनच ज्ञानं स्वरूपेणविधातुं शक्यम्, अत एव\"द्रष्टव्य''इत्यपि फलानुवाद इति निरणैषुः ।  \nतदर्थतया च न श्रवणादिविधिनैरर्थक्यम्।  \nतादर्थ्यं च प्रतिबन्धकभेदवासनानिरसनद्वारेण ।  \nतस्याश्च प्रतिबन्धकत्वमसम्भावना विपरीत सम्भावनाख्यचित्तविक्षेपहेतुत्वात् ।  \n\"ब्रह्म वेद'' (मुंड 3-2-5) इत्यादौ च ज्ञानमात्रस्यैव मोक्षहेतुत्वं श्रूयते ।  \nनचास्य वाक्यतस्सिद्धस्यैव ज्ञानस्य विधेयत्वसम्भवः, \"अप्राप्ते शास्त्रमर्थवदिति'' हि न्यायविदः ।  \nयत्तु नायं सर्प इति बुध्यस्वेत्यादौ भ्रमनिवृत्त्यर्थं ज्ञानविधिवद्दृश्यते; तत्रापि नायं सर्प इत्येतावतैव सिद्धं ज्ञानं विस्रम्भमभिसन्धाय विधेयवदनूद्यते ।  \nयदिच नायं सर्प इत्येतावता भ्रमो न निवर्तेत, तदा जानीहीति परश्शतविधानेऽपि कथं तन्निवृत्तिः? अतः \"तत्त्वमसि'' (छा-6-8-7) इत्याद्युपदेशात् सोऽहमित्यादिरूपेण विवर्तमानया धियैव विशुद्धाधिष्ठाननिष्ठया समूलभेदभ्रमोन्मूलनमिति ।  \n\nअत्र ब्रूमः- \"सिद्धे विश्वस्य मिथ्यात्वे धीमात्रात्तन्निवर्तनम् ।  \nतदेव न घटेतेति यथावदभिधास्यते ।।''  \nयत्तु लौकिकदोषस्याविद्यायाश्च मिथ्यात्वाविशेषेऽपि व्यावहारिकव्यवस्थया वैषम्यमुक्तं, तदपि न, मिथ्याभूतानामपि काचकामलादिदोषाणां ज्ञानेतरनिवर्त्यत्वे दृष्टे सत्यविद्यायामपि तदविरोधात् ।  \nअस्त्वविरोधः, तथाऽपि प्रयोजकोपदेशजन्यज्ञानादेव तन्निवृत्त्युपपत्तेः ।  \nहेत्वन्तरपरिग्रहे कल्पनागौरवमिति चेन्न, श्रुते तदभावात्, तत्परिग्रह एव तत्प्रसङ्गाच्च ।  \nनहि श्रुतहानं न्याय्यम्, येच ब्रह्मव्यतिरिक्तं सर्वं मिथ्येति प्रयोजकज्ञानवन्तः, तेऽपि   \nचक्षुरादिगततिमिरादिदोषनाशाय प्रतिभटभङ्गाय च भेषजशास्त्रादीन् प्रयुञ्जाना दृश्यन्ते, नपुनर्मिथ्यात्वाध्यवसायमहाभेषजं प्रमाणयन्तो जोषमासते ।  \nआहुश्च-\"मायावादिमतस्थाश्च महारोगेण (दूषि) पीडिताः ।  \nमञ्चे शयाना दृश्यन्ते किंच भेषजकांक्षिणः'' इति ।  \nतस्मादविद्यायामपि मिथ्यात्वाध्यवसायस्य प्रयोजकोपदेशवशात्सिद्धावपिदोषान्तरवदेव ज्ञानेतरहेतुनिवर्त्यत्वाविरोधात् तदर्थं कर्माङ्गकोपासनविधानं नानुपपन्नम् ।  \nउक्तं च वरदराजाचार्यैः- \"यथा हरीतकीखादः   \nक्रियते दोषशान्तये ।  \nतद्बद्दुरितशान्त्यर्थं क्रियतां हरिर्कीतनम्'' इति ।  \n\nयत्तूक्तं न ज्ञानं स्वरूपेण विधातुं शक्यमिति, तत्किं ज्ञानस्याभाव्यरूपतया, उताभावार्थतया, यद्वा साक्षात्प्रयत्नविषयत्वाभावात्, अथवा साक्षात्पुरुषव्यापारत्वाभावात्, उत सांशभावनानुप्रवेशविरहात्, अन्यस्माद्वा कुतश्चिदिति ।  \nन प्रथमः, भवत्पक्षे वृत्तिरूपस्य परपक्षे त्वात्मविशेषगुणस्य अस्मत्पक्षे तु तदवस्थाविशेषरूपस्य करणाधीनतया भाव्यत्वसिद्धेः ।  \nआहुश्च-\"कादाचित्कस्वभावस्य भाव्यत्वं केन वार्यते ।  \nतस्याकारणजन्यत्वे चार्वाकमतचवर्णम्'' इति ।  \nन द्वितीयः, \"ज्ञा अवबोधने'' इति भावार्थतयैव पाणिनीयस्मरणात्, आत्मस्वरूपभूतज्ञानस्य तु विधानप्रसङ्गाभावात् ।  \nन तृतीयः, प्रयत्नस्या विधेयत्व प्रसङ्गात्; लोके हि स्वाभिमतकार्यार्थं प्रयतेतेति प्रयत्नविषयविधानदर्शनात् ।  \nन चतुर्थः, भावार्थान्तराणामप्यविधेयत्वप्रसङ्गात् ।  \nन पञ्चमः, \"यष्टव्य'' इत्यादौ यागादेरिव \"द्रष्टव्य'' इत्यादौ दर्शनादेरपि तदनुप्रवेशे विरोधाभावात् ।  \nनापि षष्ठः, ज्ञानविधिविरोधिनः कस्यचिदन्यस्यापि कुतश्चित्सिद्ध्यभावात् ।  \nकिञ्च यदि ज्ञानं न विधेयम्, कथं तर्हि यागादिविधिरपि न भज्येत? यागोऽपि हि देवतोद्देशेन द्रव्यत्यागात्मा बुद्धिविशेष एव ।  \nएवञ्च द्वादशाहे अविवाक्ये दशमेऽहनि बुद्धिविशेषरूपस्य मानसग्रहादेः, कथं विधेयतेष्यते? कथं वा मनश्चिताद्यग्नीनां दृष्टिरूपाणां तत्त्वविषयाणां चोपासनानां विधेयत्वमिष्यते? कथञ्च दर्शनार्थतयाऽपि श्रवणमनननिदिध्यासनानि विधेयानीच्छसि? तान्यपि ज्ञानविशेषरूपाण्येव ।  \n\nननु न तानि ज्ञानरूपाणि, अपि तु तदर्थव्यापाररूपाणीति चेत् तन्न; तदर्थत्वे सत्यपि तेषामपि स्वरूपस्य ज्ञानरूपत्वात् ।  \nश्रवणं हि नाम तत्वदर्शिन आचार्यान्न््याययुक्तार्थ गृहणं ।  \nमननमपि तथा एवमेवैवतदिति प्रतिष्ठापनरूपो व्यवसायः, निदिध्यासनमपि अनवरतभावनात्मकस्मृतिसन्तानः ।  \nतदेवमेषां ज्ञानभूतानामेव यदि विधेयत्वमिष्येत, कथं \"द्रष्टव्य'' इत्यत्र दर्शनस्य विधेयत्वं नेष्यते ।  \nतथाच-  \n\"विष्णुर्यष्टव्य इत्यादौ विधिबाधनदर्शनात् ।  \nसर्वत्र स्याच्च तद्बाधोदर्शने वा न बाधनम् ।।''  \nअथ च ध्यानफलतया दर्शनमनूद्यत इति मन्यसे, तदा मननध्यानयोरपि पूर्वपूर्वफलतयाऽनुवादइति किं न कल्पयसि? अस्त्वेवमिति चेन्न; \"फलोपकार्यङ्गतया श्रवणादित्रयविधि\"रिति युष्माभिः प्रतिपादनात् ।  \nतथा चैकत्रैव विधेयत्वमनुवाद्यत्वं चेति विरोधः; नहि विरुद्धत्रिकद्वयापत्तिरनुमन्यते तान्त्रिकैः ।  \nउक्तं हि-\"उद्देशेनानुवादेन प्राधान्येन समन्वितम् ।  \nउपादानं विधानं वा गुणत्वं नैव दृश्यते'' इति ।  \n\"उपस्थितेऽतस्तद्वचनात्'' (ब्र.सू.3-3-40) इति सूत्रोक्तन्यायेनोपासनस्य सांसारिकफलोत्तीर्णे प्राकरणिकस्वरूपाविर्भावपूर्वकनिरतिशयानन्दब्रह्मानुभवाख्यफले सति \"द्रष्टव्य'' (बृ.4-5-4) इत्यत्र निष्कारणविधिभङ्गप्रयासेन दर्शनस्य फलत्वं किमर्थं कल्प्यते? ।  \nनियोगसाध्यत्वे मोक्षस्या नित्यत्वप्रसङ्गादिति चेन्न, मोक्षशब्देन दुःखध्वंसविवक्षायां साध्यत्वेऽपि नित्यत्वोपपत्तेः, प्रायश्चित्तधर्मसाध्यपापध्वंसवच्च ।  \nनच दुःखप्रध्वंसो मोक्षः, किन्तु दुःखहेतुसर्वकर्मध्वंसः, दुःखस्य क्षणिकत्वेन स्वयमेव विनाशात् ।  \nपुनर्दुःखानुत्पत्तिविवक्षायां तस्यास्साध्यत्वाभावेन प्रसञ्जकाभावः ।  \nब्रह्मस्वरूपविवक्षायामपि तेनैव दत्तोत्तरत्वम् ।  \nनह्यनादिसिद्धं ब्रह्म उपायसाध्यमित्यनुन्मत्तो ब्रवीति ।  \nस्वरूपाविर्भावविवक्षायामपि नियोगविशेषादत्यन्तवृत्ते प्रतिबन्धे स्वरूपमात्राधीनस्य स्वरूपाविर्भावस्य स्वरूपवन्नित्यत्वात्पुनः प्रतिबन्धाभावाच्चानिवर्त्यत्वमुपपद्यते ।  \n\nननु यद्युपासनविधेः फलतया मोक्षः स्वीक्रियते, तर्हि श्रवणमननदर्शनविधीनां किं फलमिति चेन्न, \"श्रोतव्यो मन्तव्य' (बृ.6-5-6) इत्यनयोर्विधित्वाभावात्, \"द्रष्टव्य' (बृह - 4-5-4) इत्यस्यतु पृथग्विधित्वाभावात्, निदिध्यासनापरपर्यायमुपासनमेव दर्शनरूपं तस्मिन्विधेयम् ।  \nतथा हि-श्रवणं तावत् साङ्गसशिरस्कस्वाध्यायाध्ययनजनितापातप्रतीतिविदितपुरुषार्थतत्साधननिर्णयार्थिनः पुरुषस्य रागत एव सिद्धमिति न तत्र विध्यपेक्षा ।  \nश्रवणप्रतिष्ठार्थत्वान्मननस्य तदपि तत एव सिद्धमिति न तत्रापि ।  \nअतो यथावस्थितवाक्यार्थाध्यवसायस्य ध्यानोपकारकत्वात् तज्जनकयोः श्रवणमननयोरिहानुवाद एव ।  \nध्यानं त्वप्राप्तत्वाद्विधेयमेव ।  \nयद्यपि चात्र विषयस्यानुकूलत्वात्तच्चिन्तनेऽपि रागस्सम्भवति, तथाऽपि तत्तद्गुणविशेषविशिष्टस्याहरहरनुवर्तनीयस्य साङ्गस्य तस्य   \nफलसाधनत्वधियमन्तरेण तथाविधविशिष्टानुष्ठानस्य रागप्राप्तत्वं न संभवति, सा च धीश्चोदनयैव, तन्मूलश्च रागो यागादिष्वपि समानो विधेरपेक्षितश्चेति न दोषः ।  \n\nननु यदि ध्यानोपकारकतया श्रवणमननयोरनुवादस्तर्हि \"द्रष्टव्य' (बृह-4-5-4) इत्येव विधिरस्तु, ध्यानं तु तदुपकारकत्वेन सिद्धत्वाच्छ्रवणादिवदनूद्यत इति कल्प्यमिति चेन्न; ध्यानस्य दर्शनोपकारकत्वं किमदृष्टद्वारा? उत दृष्टद्वारा? न पूर्वः, तस्य   \nचोदनामन्तरेणासिद्धेः ।  \nउत्तरत्रापि दर्शनशब्देन किं चाक्षुषं ज्ञानं विवक्षितम्? उत प्रत्यक्षमात्रम्? यद्वा प्रत्यक्षसमानकारमिति? आद्ये, \"न चक्षुषा गृह्यते नापि वाचा \"(मुडं.3-2-8)'' \"मनसा तु विशुद्धेन'' (?) इत्यादिश्रुतिविरोधः ।  \nद्वितीयेऽपि किं लौकिकं प्रत्यक्षम्? उत योगिप्रत्यक्षम्? पूर्वत्र ध्यानस्य लौकिकप्रत्यक्षजनकतायामन्वयव्यतिरेकाद्यभावेन अदृष्टद्वारा तत्सिद्धौ तत्रापि चित्रपशुफलत्वादाविव विध्यपेक्षैव ।  \nभावनाबलजं तु प्रत्यक्षं नाभ्युपगच्छामः ।  \nतस्यच \"वृक्षे वृक्षे च पश्यामी' (श्रीमद्रमाद्यणंतिवद्भ्रान्तौ स्मृतिवैशद्यमात्रे वा पर्यवसानात् ।  \nन भ्रान्तिः, अनङ्गीकारात् ।  \nनापि स्मृतिवैशद्यम्, अस्मत्पक्षाङ्गीकारप्रसङ्गात् ।  \nइतरत्र तु योगितप्रत्यक्षस्य प्रकृष्टादृष्टजन्यत्वात्तन्मूलविध्यपेक्षायां \"निदिध्यासितव्य'' इत्ययमेवात्र विधिरङ्गीकार्यः।  \nतृतीये तु \"द्रष्टव्य'' इत्यनेन ध्यानस्यैव वैशद्यलक्षण विशेषविधानमिति तदेव सामान्यतो \"निदिध्यासितव्य'' इत्युच्यत इति वैशद्यविशिष्टध्यानसिद्धौ ध्यानदर्शनयोस्साध्यसाधनभावाभावात् कथं दर्शनार्थतया ध्यानानुवादः ।  \nनन्वेवमस्तु ध्यानस्य विधेयता, दर्शनं तु योगिप्रत्यक्षात्मकं पृथग्विधेयमिति किं नाङ्गीक्रियते, पृथक्फलनिर्देशाभावादिति न वक्तव्यम्; मोक्षार्थतया विधेयस्य दर्शनस्य प्रधानत्वे तन्निर्वर्तकतया ध्यानस्यापि विधाने पृथक्फलनैरपेक्ष्यात्प्रधानवाक्यार्थैक्योपपत्तेश्च, अन्यथा दर्शनशब्दस्य मुख्यार्थभङ्गश्चेतिचेत् ।  \n\nमैवम्, \"ध्रुवा स्मृतिः, स्मृतिलम्भे सर्वग्रन्थीनां विप्रमोक्षः' (छां.7-26-2) इति क्वचिद् ध्रुवानुस्मृतेः साक्षात्सर्वग्रन्थिविप्रमोक्षहेतुत्वं श्रूयते स्मृतिलम्भ इति सप्तम्या ।  \nक्वचित्तु \"भिद्यते हृदयग्रन्थिश्छिद्यन्ते सर्वसंशयाः ।  \nक्षीयन्ते चास्य कर्माणि तस्मिन्दृष्टे परावरे (मुंड-2-2-1) इतिदर्शनस्य तयैव फलसाधनत्वं श्रूयते ।  \nअनयोर्न तावदेकफलसाधनयोर्विकल्पः; गुरुलघुविकल्पायोगात् ।  \nअधिकारिभेदेन व्यवस्थितविकल्पकल्पनायामतिगौरवम्, विकल्पकल्पनतद्व्यवस्थाकल्पना चेति ।  \nकिञ्च विकल्पस्य प्रयोगत्रयेण प्रामाण्यत्यागाप्रामाण्यस्वीकारत्यक्तप्रामाण्यस्वीकार स्वीकृताप्रामाण्यपरित्यागा वृत्तिरूपाष्टदोषदुष्टत्वादन्याय्यत्वमेव ।  \nनापि समुच्चयः, यौगपद्यस्या शक्यत्वात् ।  \nक्रमेऽप्युपकार्योपकारकयोरुपकार्यस्य फलहेतोरङ्गिनः स्वाङ्गेन सह समुच्चयायोगात् ।  \nन च क्रमिक्योरपि दर्शपूर्णमासयोरिव धृवानुस्मृति दर्शनयोरेकं कारणत्वं ।  \nतदुपस्थापकश्रुत्यद्यभावात् ।  \nन च अङ्गभूतायां ध्रवानुस्मृतावङ्गिनो दर्शनस्यैव फलं कीर्त्यत इति न विरोध इति वाच्यम्, अङ्गाङ्गिभावस्याद्याप्यनिश्चितत्वात्, दृष्टद्वारस्यासिद्धेः अदृष्टद्वारकल्पने गौरवात् ।  \nस्वतः प्रतीयमानार्थभङ्गे च श्रुतहानिदोषात् ।  \nन चात्र प्रजापतिवाक्यनयः, भूयसां न्यायविरोधात्, \"द्वैधे बहूनां वचन''मिति तान्त्रिकाः ।  \nभूयांसि हि वाक्यानि ध्यानोपासनादिशब्दैर्ध्रुवानुस्मृतिमेव मोक्षसाधनमभिदधति ।  \nन केवलं श्रुतिरेव, स्मृतीतिहासपुराणसर्वोत्तरतन्त्रयोगसांख्यशास्त्राण्यपि ।  \nदर्शनं त्वल्पवाक्यावसितम् ।  \nएवमीश्वरोपासनस्यैव भूयोभिर्वाक्यैर्मोक्षसाधनत्वावसायात् तदन्यनिषेधश्रुतिसामर्थ्यात् क्वाचित्कजीवोपासनानां मोक्षसाधनतया श्रुतानां यथालिङ्गं जीवविशिष्टपरमात्मविषयतया अङ्गतया वा निर्वाहः, अत्र तु न तथेति विशेषः ।  \nअतः परिशेषाद् ध्रुवानुस्मृनिदर्शनयोरैक्य एव पर्यवसानम् ।  \nविस्तृतं चैतद्भाष्य एव-छागपशुन्यायेन वेदनध्यानादिशब्दानामुत्तरोत्तरं विश्रान्तिप्रतिपादनात् ।  \nएवं स्थिते स्मृतिदर्शनशब्दयोर्मुख्यैकार्थासम्भवे कस्यचिदौपचारिकत्वमवश्याश्रयणीयमिति चावधारिते स्मृतिशब्देन प्रत्यक्षज्ञानोपचारे अतिशयासिद्धेः; दर्शनशब्देन तु स्मृतेरुपचारे प्रत्यक्षसमानाकारतारूपवैशद्यातिशयलक्षणविशेषसिद्धेश्च दर्शनशब्देन विशदतमा ध्रवानुस्मृतिरेव विवक्षितेत्यङ्गीक्रियते ।  \nअतोऽत्रापि निदिध्यासितव्य इति घु्रवानुस्मृतिविधानात् \"द्रष्टव्य'' इत्येतदपि तद्विशेषसमर्पकमिति ।  \nतेन \"स्मृतिलम्भे सर्वग्रन्थीनां विप्रमोक्षः' (छा.7-26-2) \"तस्मिन्दृष्टे परावरे' (मुंड-2-2-1) इत्यत्र छागपशुन्यायनिर्णीतोऽर्थः एकस्मिन्नपि वाक्ये \"निदिध्यासितव्यः'', \"द्रष्टव्य'' इत्यनयोरप्याश्रीयत इति न विरोधः ।  \nनचतव्यप्रत्ययद्वयविराेधः, \"अग्नये पथिकृते' (पू.मी.6) इत्यादिषु एकविधेयत्वेऽपि चतुर्थीद्वयवदविरोधात् ।  \nएवं स्थिते यदि वाक्यार्थज्ञानस्य मोक्षोपायता तदोपासनादिविधिनैरर्थक्यं दुष्परिग्रहम्, शब्दजन्यप्रत्यक्षवादस्तु परिहरिष्यते (वादः 7) ।  \n\nयत्तु वाक्यार्थज्ञानोत्पत्तौ प्रतिबन्धकभेदवासनानिरासद्वारेण श्रवणमनननिदिध्यासनानामुपकारकत्वमुक्तम्, तदपि हास्यं,   \nवाक्यस्याकाङ्क्षायोग्यतासन्निधिपरामर्शमन्तरेणापेक्षणीयान्तराभावात् ।  \nसत्यां तु सामग्र्यां वाक्यार्थज्ञानानुत्पत्त्यनुपपत्तेः ।  \nनच प्रतिबन्धकमपि सामग्रीवैकल्यपर्यवसितम्, यथाऽऽहुः-\"प्रतिबन्धोऽ विसामग्रीतद्धेतुप्रतिबन्धक'' (न्यायकु - 1-10) इति ।  \nविपरीतवासनायाः प्रतिबन्धकत्वस्यैवासिद्धेः, सत्यामपि विपरीतसर्पादिवासनायामाप्तोपदेशलिङ्गादिभिः सर्पादिबाधकं तत्त्वज्ञानमुत्पद्यते ।  \nअत एव \"असम्भावनाविपरीत सम्भावनाख्यचित्तविक्षेपद्वारा भेदवासनायाः प्रतिबन्धकत्व'' मित्येतदपि निरस्तम् ।  \n\nयदिच भेदवासनानिरसनद्वारेणाद्वैतवाक्यार्थज्ञानोत्पत्तिरिष्यते, तदा न कदाचिदपि तदुत्पत्तिस्सेत्स्यति, उक्तं हि - \"यावच्छरीरपातं हि किं न वर्तेत वासना ।  \nतन्निवृत्तौ कथं पुंसामुन्मीलननिमीलने'' इति ।  \nकिञ्च अनादिकालोपचितानां पटुतरप्रत्ययाभ्यासादरैर्दृढतरनिरूढानाम परिमितानां भेदवासनानां कतिपयकालसाध्या विशदप्रत्ययादिमूलाल्पीयस्तमाद्वैतवासनया निरसितुमशक्यत्वात् ।  \nकिञ्च तत्त्वज्ञाने सति तद्विषयभावनया तद्विपरीतवासनानिरासः तन्निरासे च तत्त्वज्ञानमिति मिथस्संश्रयस्स्यात् ।  \nतदप्याहुः-\"उत्पन्ने सति विज्ञाने वासना तु निरस्यते ।  \nनिरस्तवासनस्यैव विज्ञानमिति दुर्भणम्'' इति ।  \nअनुत्पन्न एव तत्त्वज्ञाने श्रवणमनननिदिध्यासनैः क्रमात्तन्निरास इति चेत्, किं तानि तत्त्वगोचराणि? उतातत्त्वगोचराणि? पूर्वत्र विपरीतवासनायां सत्यां तेषामप्यनुत्पत्तिरेव ।  \nउत्तरत्रातत्त्ववासनया कथं तत्त्वज्ञानोत्पत्तिप्रतिबन्धकवासना निरासः?तथाच-\"सागरं गन्तुकामस्य हिमवद्गमनोपम''मिति न्यायः ।  \nकिञ्च अभेदज्ञाने सिद्धे भेदवासनानिरासस्य किमर्थमपेक्षा? तदसिद्धौ तु तत्प्रतिपक्षवासनानिरासाभिलाषानुत्थानम् ।  \nनह्यभेदज्ञानप्रतीतिरभेदप्रतीतिमन्तरेण स्यात् ।  \nनच प्रतीतौ तु वैशद्यावैशद्यादिवैषम्यं त्वया वक्तुं शक्यम्, अभेदस्य ब्रह्मस्वरूपायमाणस्य सर्वदैकरूपत्वात्, विशेषग्रहे च भेदप्रतीतित्वप्रसङ्गात् ।  \nनच व्यावहारिकभेदोऽत्रास्तीति वाच्यम्, भेदवासनानिरासद्वारेणाभेदग्रहस्य परमार्थविषयत्वात् ।  \nअतो न भेदवासनानिरासद्वारेण श्रवणादित्रयस्य दर्शनोपकारकत्वमिति ।  \n\nयत्पुनरुक्तम्, \"ब्रह्म वेद ब्रह्मैव भवति'' (मुंड-3-2-1) इत्यादौ ज्ञानमात्रस्यैव मोक्षहेतुत्वं श्रूयते; न हि प्रतिपन्नेऽर्थे नास्तिकत्वं न्याय्यम्; अत एवोच्यते \"नैषा करणमितिस्तर्केणापनेया ''(कठ-2-9) इतीति, तदप्यसत्; सामान्यशब्दानां विशेषे पर्यवसानस्य पश्वाधिकरणादिन्यायसिद्धत्वात् ।  \nन्यायानपेक्षत्वे किं शारीरकशास्त्रेणापि ।  \nध्यानोपासनशब्दयोश्च ज्ञानविशेषविषयतयाज्ञानसामान्यविषयवेदनादिशब्दानां तस्मिन् विशेषशब्दार्थ एव पर्यवसानं युक्तम्,विकल्पसमुच्चयफलान्तरार्थाद्यसम्भवस्योक्तत्वात्; तदुक्तम्-\"अष्टदोषा विकल्पे स्युर्गौरवं च व्यवम्थितौ ।  \nसमुच्चयेऽनपेक्षा स्यादङ्गाङ्गित्वं न मीयते'' इति ।  \nतथा विद्युपास्योर्व्यतिकरेणोपक्रमोपसंहारदर्शनाच्च तयोरैकार्थ्यं सिद्धम् ।  \n\"मनो ब्रह्मेत्युपासीत'' (छां.3-28-2) इति विहितमेव ह्युपासनम्, \"भाति च तपति च कीर्त्या यशसा ब्रह्मवर्चसेन य एवं वेद'' इति फलविधानार्थमनूद्यते ।  \nनह्यफलं विधायान्यत्सफलमनुवदितुं युक्तम्, एवं, \"यस्तद्वेद यत्स वेद\" (छां.4-2-4) इति वेदनशब्दमात्रश्रावी जानश्रुतिः तदर्थम् \"यां देवतामुपास्से' (छां.4-2-2) इत्युपासिनाऽनु वदति ।  \nएवमन्यत्रापि ।  \nतथा \"तमेवं विद्वानमृत इह भवति, नान्यः पन्था अयनाय विद्यते'' (तै.आ.3) \"नाहं वेदैर्न तपसा'' (श्री.गीता.22-43) इत्यादिश्रुतिस्मृत्योर्वेदनभक्तिशब्दाभ्यां मोक्षोपायमभिधाय तदपरोपायनिषेधपरयोः परस्परार्थप्रतिक्षेपानुपपत्तेः वेदनशब्देनापि तैलधारावदविच्छन्नभक्तिरूपज्ञानविशेष एव विवक्षित इति स्वीकर्तव्यम् ।  \nएवं ध्यानोपासनभक्तिशब्दसमानार्थतया वेदनादिशब्दानां विशेषविषयत्वे निश्चिते सति सामान्यमात्राश्रयणं न्यायानभिज्ञतानिबन्धनम् ।  \nतदुक्तम्-\"पशोश्छागत्वनिर्णीतौ निपुणन्यायपूर्वकम् ।  \nगर्दभादिषु तुल्यत्वं गर्दभप्रायकल्पितम्'' इति ।  \nयत्पुनर्वाक्यतस्सिद्धस्यैव ज्ञानस्य विधेयत्वं न सम्भवतीति तदस्माकमिष्टमेव, ततोऽन्यस्यैव विधानोपपादनात् ।  \nप्रत्यक्षविरुद्धश्चायमविधेयज्ञानाधीनमोक्षवादः वाक्यार्थज्ञानमात्रेणाविद्यानिवृत्त्यदर्शनात्; आहुश्च-\"तत्त्वमस्यादिवाक्यस्य शतशश्श्रवणेऽपि हि ।  \nदृश्यते त्वमहंपूर्वो विवादो ब्रह्मवादिनाम्'' इति ।  \nननु येषां वाक्यार्थज्ञानं जातं तेषां तन्निवृतिरम्त्येव, येषां तु सा नास्ति तेषां तदपि न जातमित्यविरोध इति चेत् तन्न,तज्ज्ञानाभावे तत्प्रवचनाद्यसंभवात्, तदसंभवे च शिष्याणां श्रवणादेरप्यसिद्धिप्रसङ्गात् ।  \nएवमाचार्यस्यापि ।  \n\nअथ वाक्यार्थज्ञानेन निवृत्ताविद्या एवाविद्यावतां श्रावका इति चेन्न; तेषां श्रावकत्वादिव्यापारस्य तत्करणशरीरेन्द्रियादेस्तत्प्रयोजनस्यच ख्यातिलाभपूजापरानुग्रहादेस्तत्तत्प्रतिभासस्य चाविद्यामन्तरेणासम्भवात् ।  \nअविद्यानिवृत्तावपि बाधितानुवृत्त्या भेदप्रतिभासात् प्रत्यक्षाद्यविरोधः प्रवचनाद्युपपत्तिरितिचेत्;   \nतन्न;भवत्पक्षेबाधितानुवृत्यसम्भवस्यवक्ष्यमाणत्वात् ।  \nतथाप्यविशद प्रतिपत्तिमात्रादविद्याविशेषवशादेव वा प्रवचनाद्युपपत्तिरिति चेन्न, विशदप्रतीतिपरामर्शरूप प्रत्यक्षसिद्धान्तयोर्विराधात् ।  \nविशदाध्यक्षितसमस्ततत्वार्थाश्च वासुदेवादयोऽर्जुनादिभ्य उपदिशन्तीतिहि स्वीकृतं युष्माभिः ।  \nनचाद्वैतसिद्धान्तश्रावकास्स्वात्मनां तदनभिज्ञतामनुमन्यन्ते ।  \nतथा सत्यविवादश्च ।  \nकिञ्च प्रतिवादिनः प्रबलाविद्याः कथं भवत्पक्षं प्रतिक्षिपन्ति? न तावदविदित्वैव, निराश्रयवादायोगात्।  \nविदित्वा चेत् कथं तर्हि प्रतिवादिना विदिते भवत्पक्षे भवतां ज्ञानानुत्पत्तिः? नहि स्वोक्तं परे जानन्ति वयं तु न विद्म इति स्वस्थैरभिधेयम् ।  \n\nयत्तदविद्यानिवर्तकं विशदमद्वैतज्ञानमुदेष्यति, यच्चेदानीं श्रवणादविशदमुत्पन्नम्, तदुभयं भिन्नविषयमेकविषयं वा? भिन्नविषयत्वे   \nतस्यान्यसिद्धान्तज्ञानवत्तदनुपकारकत्वम् ।  \nएकविषयत्वेऽप्यन्यूनानतिरिक्तविषयं वा प्रकारविशेषविशेषितविषयं वा? आद्ये पश्चात्तनस्याप्यनिवर्तकत्वम्, इदानीन्तनस्यैव वा निवर्तकत्वं स्यात्; अविशेषात् ।  \nद्वितीये ब्रह्मणस्सविशेषत्वं स्यात् ।  \nसविशेषमिदानीं गृहीतं पश्चात्तु निर्विशेषं प्रकाशिष्यत इति वैषम्यमिति चेत्; कथमिदं त्वयाऽवगतम्? श्रुतेरितिचेत्; तर्हि श्रुतेरेव निर्विशेषज्ञानमिदानीमेव जातमिति कः पश्चातनस्य विशेषः? ।  \nज्ञानमिदानीं जातं व्यवसायस्तु पश्चाद्भविष्यतीति विशेष इति चेन्न; वेदप्रामाणयनिश्चये तदानीमेव व्यवसायोदयात्, तदनिश्चयेतु पश्चादपि तदसिद्धेः ।  \nप्रमाणत्वाभ्युपगमे वा तदर्थविशेषे सन्देह इति चेत्,;तर्हि विशदप्रवचनप्रवीणेभ्य आचार्येभ्यो न्यायपूर्वं द्विस्त्रिश्शतशो वा श्रोतव्यम्, नपुनश्श्रवणदशायामेव सन्दिहानेन भवता पश्चादनवरतध्यानेनापि ज्ञातुं शक्यम् ।  \nमननवदाहार्यसन्देहनिराकरणाय पश्चात्तनं ज्ञानमिति चेन्न; मननेनैव संभावितनिष्कम्पत्वे पुनरन्यावकाशाभावात्; अन्यथाऽतिप्रसङ्गात् ।  \nअस्तु तर्हि पारोक्ष्यापारोक्ष्यलक्षणं वैषम्यमितिचेत्; विषयातिरेकाभावेनैव प्रागुक्तेन तदसिद्धेः; सिद्धावपि बाधकत्वमबाधकत्वं च प्रत्यकिञ्चित्करत्वात् ।  \nपरोक्षेणापि शास्त्रानुमानजन्यज्ञानेना परोक्षभ्रमबाधस्याभ्युपगमात्, प्रत्यक्षेणापि देहात्मभ्रमादिना शास्त्रबाधानाभ्युपगमाच्च ।  \nउत्पन्ना भ्रान्तिरनित्यत्वात्स्वयमेव निवर्तते, भ्रान्त्यनुवृत्तिनिवृत्तिस्तु कारणानुवृत्तिनिवृत्त्या भवति, तदनुवृत्तौ तुबाधकस्य प्रत्यक्षत्वेऽपि भ्रान्त्यनुवृत्तिर्भवत्येव, चन्द्रैकत्वे प्रत्यक्षेऽपि अङ्गुल्यवष्टम्भादिना भ्रान्त्यनुवृत्तिवत् ।  \nवाक्यजन्यज्ञानमपरोक्षमिति च सर्वलोकविरुद्धम्; पृथक्चैतत्प्रपञ्चयिष्यामः (वादः7) ।  \nतदेतदखिलं मुखान्तरेण प्रपञ्चितं भाष्ये-\"न तावद्वाक्यार्थज्ञानमि''(श्रीभाष्यं)त्यादिना विस्तरेण ।।  \n।। इति श्री कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां अविधेयज्ञानभङ्गवादश्चतुर्थः ।। 4 ।।"
              },
              {
                "author": "Nrisimharaja",
                "commentary": "4 ---\nऐकशास्त्र्यसिद्धये कर्मणां ज्ञानार्थत्वमुक्तं तदयुक्तं । वाक्यजन्यज्ञानमात्रस्यैव मोक्षहेतुत्वात्तत्र कर्मणामनपेक्षितत्वादित्युत्थानात्सङ्गतिमभिप्रेत्य वादार्थं संगृह्णाति विधित्रस्तैरिति । विधिविषयत्वेऽदृष्टद्वारा निवर्तकत्वप्रसङ्गेन प्रपञ्चमिथ्यात्वभङ्गप्रसङ्गस्त्रास हेतुः । अविधेयश्रुतिपथैः - अविधेयं श्रुतिमार्गैरित्यर्थः । प्रतिकलं सदा नमस्यामस्यामः पूजां प्रयुञ्जर्मह इति यावत् ।\nअलीककलधौतादेरिव - मिथ्याभूतशुक्तिरजतादेरिवेत्यर्थः । अधिष्ठानयाथात्म्याध्यवसायः - अधिष्ठान (तत्व) सत्यत्वनिश्चयः - मायाकुण्डली - रज्जावारोपितस्सर्पः । मणिमन्त्रौषधादिभ्यः इति हेतौ पञ्चमी । मणिमन्त्रौषधादिभिः दण्डधातादिना वा न निवर्तते अपितु रज्जुतत्वज्ञानेन निवर्तत इत्यर्थः । ननु तर्ह््युन्मत्तान् प्रति लोके चिकित्साकरणं न स्यादित्यत्राह यत्पुनरुन्मत्तानिति । भ्रान्तेरिति । भ्रान्तिसिद्धार्थस्येत्यर्थः । दोषस्यापीति । ब्रह्म्यव्यतिरिक्तकृत्स्नमिथ्यात्वज्ञानेन अविद्याया अपि विषयीकरणात् प्रपञ्चेन सह तन्निवृत्तिर्दुर्वार एवेति भावः । भक्षितः - निवृत्तः । ननु लोकेपि दोषस्यैवंनिवृत्तिसम्भवाद्भेषजादिकरणं नस्यादित्यत्राह।\nलौकिकस्यत्विति । प्रातिभासिक मिथ्यात्वाभावादित्यर्थः । तथाविधत्वेति । तत्वमस्यादिवाक््यस्य व्यावहारिकमिथ्यात्वमेवज्ञाप्यं तस्मिन् ज्ञाने सत्यविद्यानिवृत्तिरिति भावः । ननु तदेव ज्ञानं विधेयमस्त्वित्यत्राह नच ज्ञानमिति । आज्यावेक्षणविधीनां तत्साधनविधिपरत्वमितिभावः। कथं तर्हि \"\"द्रष्टव्य'' इति विधिरित्यत्राह अत एवेति । \"\"श्रोतव्य'' इतिश्रवणविधेः फलानुवाद इत्यर्थः । ननु यद्यविधेयाद् ज्ञानाद्बन्धनिवृत्तिस्तर्हि श्रवणादिविधानं (व्यर्थ) किमर्थमित्यत्राह तदर्थतयेति।ननु वाक्यजन्यज्ञानस्य कथं श्रवणापेक्षेत्यत्राहतादर्थ्यंचेति । तस्याश्चेति । भेदवासना - वस्त्वन्तरवासना ।असम्भावना निर्विशेषं न सम्भवतीति ज्ञानं । विपरीतसम्भावना भेदज्ञानं तद्द्वारेणेत्यर्थः । ननु श्रवणादीनां सर्वेषामप्यपरोक्षार्थतास्तु प्रकरणस्याविशेषादित्यत आह ब्रह्म वेदेति । प्रकरणाद्बलवता वाक््येन ज्ञानमात्रस्य मोक्षहेतुत्वेवगते तेषां तदर्थत्वमिति भावः । नन्वेवमपि ज्ञानस्याविधेयत्वं कुत इत्यत्राह नचास्येति । अप्राप्तत्वाभावादिति भावः । विस्रम्भमिति विस्रम्भयोग्यतानूद्यत इति भावः । नन्वहं ब्रह्मास्मीति ज्ञानमविद्यानिवर्तकं तत्वमसीति वाक्येन कथं जन्यते तस्य तत्रासामर्थ्यादित्यत्राह सोहिमित्यादिरूपेण ति । यथा त्वं गौरित्युक्ते श्रोतुरहं गौरिति ज्ञानं जन्यते तथा अत्रापीत्यर्थः ।\nअभिधास्यत इति । प्रपञ्चमिथ्यात्वभङ्ग इति शेषः ।\nमिथ्याभूतानामिति । ततश्च विश्वमिथ्यात्वज्ञानेन निवृत्तिसम्भवेपि तन्निवृत्यर्थतयान्यस्यापि विधानमविरुद्धमित्यर्थः । प्रयोजकेति । ब्रह्मातिरिक्तं सर्वं मिथ्येति प्रयोजकोपदेशजन्यज्ञानादेवेत्यर्थः कल्पनागौरवमिति । दोष इति शेषः । तदभावादिति दोषाभावादित्यर्थः । तर्हि कुत्र गौरवं दोष इत्यत्राहतत्परिग्रह इति । परिग्रहः कल्पना, स दोष इत्यर्थः । स्वप्रवृत्तिविरोधोपीत्याह येचेत्यादिना । न पुनरिति ।तथा चोक्तज्ञानस्य मिथ्यावस्तुनिवर्तकत्वे अन्वयव्यभिचार इति भावः । मायावादिमतस्थाःसर्वमिथ्यात्वनिश्चयवन्त इति शेषः।तस्मादिति।मिथ्यात्वज्ञानस्य व्यावहारिकनिवर्तकत्वाभावादित्यर्थः। यथा हरीतकीति ।पापाख्याविद्यानिवृत्तिर्नमिथ्यात्वाध्यवसायेन सम्भवतीत्यर्थः ।\nभाव्यत्वसिद्धेरिति । जन्यत्वसिद्धेरित्यर्थः । ननु सिद्धेहि करणाधीनत्वे तत्प्रयोजक प्रयत्नाधीनतया विधेयत्वं तदेव कुत इत्यत्राह तस्येति । भावार्थतयेति । धात्वर्थतयेत्यर्थः । नन्वात्मस्वरूपमेव ज्ञानं । न तु तदन्यत् मानाभावादिति तस्य न भावार्थत्वमित्यत्राह आत्मेति ।अविद्यानिवर्तकं हि ज्ञानं विधेयमुच्यते । नच तदात्मस्वरूपज्ञानं । तस्य वाक्यमात्रादजन्यत्वामिति भावः ।लोक इति । तृप्त्यर्थं भोजने प्रयततेति प्रयत्नविधिदर्शनादित्यर्थः । भावार्थान्तराणामिति । पुरुषशब्दस्यात्मपरत्वे प्रक्षेपादेर्विधेयता न स्यात् । शरीरपरत्वेतु हविस्त्यागरूपस्य मानसव्यापारस्य विधेयता न स्यादिति भावः । तदनुप्रवेश इति । अंशत्रयवत्यां भावनायां केनेति करणांशतायामनुप्रवेशसम्भवादित्यर्थः।एवं च द्वादशाहे इति । \"\"मानसमहरन्तरं स्यात् (द्वादशाह) भेदव्यपदेशात्'' (जै.मि.सू.10 - 6 - 34) इत्यधिकरण इत्यर्थः ।कथं चेति । वैश्वानरविद्यायां पूर्वविकल्पः प्रकरणात्स्यात् क्रियामानसवत् (3 - 3 - 44) इति सूत्र इति भावः ।\nतदर्थत्व इति । श्रवणादीनामप्यनुभवानुसारात्ज्ञानत्वं । यदि व्यापाररूपत्वं तदधीन ज्ञानस्य मोक्षहेतुतया न वाक्यजन्यज्ञानमात्रस्य हेतुत्वमिति भावः। ज्ञानरूपत्वमेव दर्शयति श्रवणं हित्यादिना ।ननु दर्शनानन्तरस्यान्यत्राविधेयत्वदर्शनात्कथं विधेयतेत्यत्राह । तथा चेति ।\n\"\"विष्णुरूपांशुयष्टव्यः प्रजापतिरूपांशु यष्टव्यः'' इत्यादौ विधित्वाभाव उपांशुयाजाधिकरणे (पू.मी.20 - 7 - 18) स्थापित इति भावः ।\nयद्यप्यन्यत्राप्राप्तत्वाद्विधेयता तदा ब्रह्मदर्शनेपि विधिबाधो न स्यात् विधेयत्वं स्यादित्याह दर्शन इति । तदेति । फलत्वाविशेषादिति भावः । फलोपकारीति । फलोपकारतया फलकरणतया श्रवणस्य विधेयत्वं श्रवणाङ्गतया मनननिदिध्यासनयोर्विधेयत्वं विवरणादवुक्तमिति भावः । एकत्रैवेति । दर्शनस्य मनननिदिध्यासनापेक्षया फलतयानुवाद्यत्वं । एवं दर्शनापेक्षया निदिध्यासनस्य विधेयत्वं । मननापेक्षया फलतयानुवाद्यत्वमित्यर्थः । विरुद्धत्रिकद्वयमेवाह उक्तंहीति ।उद्देश्यत्वानुवाद्यत्वप्राधान्य विधेयत्वोपादेयत्वगुणत्वानां नैकं पदं युगपत्प्रतिपादयितुमीष्ट इति विरोध इति । \"\"उद्भिदा यजेत'' इत्यादौ नामधेयत्वमुद्भिदादीनां पदानां समर्थितमिति भावः । उपस्थित इति । उपस्थितिः - ब्रह्म प्राप्तिः मुक्तिः । अतस्तस्मादेव मुक्तत्वादेव सत्यसङ्कल्पवत्तया तत्सङ्कल्पादेः पितृलोकप्राप्त्यादिकं फलं । तत्र हेतुः \"\"तद्वचनात्'' (ब्र.सू.3 - 3 - 40) ब्रह्मसम्पत्त्यनंन्तरं \"\"स यदिपितृलोककामोभवति '' (छां.8 - 2 - 2) इत्यादिना प्रतिपादनात् । तथा च सगुणोपासनस्यार्वाचीनपितृलोकप्राप्तिरेव फलमिति पूर्वपक्षोऽनुपपन्नः अपि तु ब्रह्मप्राप्तिरूपमोक्ष इति निर्णयात् तन्यायेनार्वाचीननान्तरीयकदर्शनं विहाय मोक्षफलत्वमेव युक्तमितिभावः ।\nतटस्थः पृच्छति नन्विति । ननु \"द्रष्टव्य' इत्यस्य विधिपरत्वे दर्शननिदिध्यासनयोर्विकल्पप्रसङ्गइत्यत्राह द्रष्टव्य इत्यस्यत्विति । पृथग्विधित्वाभावमुपपादयति निदिध्यासनेति । ननु \"\"श्रोतव्य'' इत्यादौ तव्यप्रत्ययस्य दर्शनात् कथं विधित्वाभावः । कथं च प्राप्तिः \"\"द्रष्टव्योनिदिध्यासितव्य'' इति विधिप्रत्ययभेदे वा कथमेकविधित्वं । दर्शनध्यानपदयोर्वा कथमेकार्थत्वमित्यत्राह तथा हीति । मननस्यापि प्राप्तिमाह श्रवणेति ।विध्यपेक्षेत्यनुषङ्गः ।ननु ध्यातव्यगोचर श्रवणमननयोर्मोक्षार्थतया विधानं स्यात् रागप्राप्तस्यापि विदेवनादेः राजसूयाङ्गतया विधानवदिति शङ्कां परिहरन्नुपसंहरति अत इति । मोक्षसाधनत्वेन ध्याने विहिते लोकत एव ध्यानोपकारकत्वेन सिद्धयोस्तयोर्ध्यानार्थतयैव प्रवृत्युपपत्तेर्ध्यानविधिमात्रादेव तु तर्योन विधित्वं । विदेवनादीनां तु राजसूयाङ्गत्वं लोकतोनवगतमिति तदर्थं नियतानुष्ठानाय तद्विधानं युक्तमितिभावः ।\nननु तर्हि निदिध्यासनेपि विधिर्नस्यादित्याशङ्कते । यद्यपीति । तत्तदिति । अविच्छिन्नत्व दर्शनरूपत्वप्रीतिरूपत्वादयो गुणाः । ननु गुणानामप्राप्तत्वाद्विधानेपि स्वरूपस्य विधानं न स्यादित्यत्राह फलेति । फलसाधनत्वेन प्राप्त्यभावादिति भावः । ननु तथापि फलरागप्रवर्तको न विधिरिति चेत्तत्राह तन्मूलश्चेति । विधिमूलकरागस्य विध्यधीनप्रवृत्युपयुक्ततया विध्यनुगुणत्वमिति भावः । ननु तर्हि तुल्यन्यायान्निदिध्यसितव्य इत्यत्रापि विधित्वं न स्यादिति शङ्कते नन्विति । युक्ता ध्यानोपकारकतया श्रवणमननयोर्लोकसिद्धत्वात्तदर्थतया प्राप्तिः। निदिध्यासनस्य तु लोकतस्तादर्थ्यानवगमादप्राप्तेर्विधित्वमिति परिहरति न ध्यानस्येति । तस्येति।तथा च तदर्थतया विधिस्स्यादित्यर्थः।आद्य इति । इदमुपलक्षणं ।नीरूपद्रव्यत्वान्न चाक्षुषत्वमिति युक्तिविरोधश्च द्रष्टव्यः । पूर्वत्रेति । यद्यपीदं चाक्षुषत्वेपि समानं तथापि दूषणान्तरस्य स्फुटत्वात्तदुक्तिरिति मन्तव्यं । भावनावलजंत्विति । प्रमारूपमित्यर्थः । भ्रान्तिरूपंतदस्त्वित्यत्राह न भ्रान्तिरिति । अतत्वज्ञानान्मुक्तिप्रसङ्गेनानङ्गीकारादिति भावः । इतरत्रत्विति । अदृष्टस्यविहितजन्यत्वादिति भावः। तृतीयेत्विति । प्रत्यक्षसमानाकार इति पक्ष इत्यर्थः । साध्यसाधनभावाभावादिति ।\"\"निदिध्यासितव्यो'' \"\"द्रष्टव्य'' इति पदयोरेकविषयत्वे तदर्थस्य स्वापेक्षया पौर्वापर्याभावादिति \nभावः ।\nतन्निवर्तकतयेति । यद्यपि \"\"द्रष्टव्य'' इत्यत्र विरुद्धत्रिकद्वयापत्तिः स्यादिति श्रवणादिविध्युक्तदोष प्रसङ्गः । तथापि न वाक्यात्तादर्थ्यं । अपितूपनयनस्याध्यापनं प्रतीव प्रकरणादिति न विरोध इति भावः । नन्वेवं सति वाक्यभेदस्यादित्यत्राह प्रधानेति । \"\"अर्थैकत्वादेकं वाक्यमिति'' न्यायादङ्गिशास्त्रस्याङ्गशास्त्रेण भेदा भावाच्चेति भावः । पक्षान्तरे लक्षणादोषमाह अन्यथेति । धृवेति । \"\"स्मृतिलम्भ'' इति सप्तम्याः स्मृतेः सर्वग्रन्थिविप्रमोक्षहेतुत्वं श्रूयत इत्यन्वयः तयैवेति । सप्तम्येत्यर्थः । गुरुलघ्विति । धृवानुस्मृतेर्बहुकालानुष्ठेयाया गुरुत्वाद्दर्शनस्य लघुत्वात् फलस्य तुल्यत्वे गुरुणिप्रवृत्त्ययोगाद्गुरुविधान वैयर्थ्यप्रसङ्गादिति भावः । अधिकारि भेदेनेति । स्नानादावनन्यगत्या कल्पनमिति भावः ।किञ्चेति \"\"व्रीहिभिर्वा यवैर्वा यजेत'' (आप.श्रौसू.6 - 32 - 23) इत्यत्र दर्शपूर्णमासप्रथमप्रयोगे व्रीहि शास्त्रानुष्ठाने द्वितीयप्रयोगे यवशास्त्रानुष्ठाने व्रीहिशास्त्रे प्रथमगृहीत प्रामाण्यपरित्यागाप्रामाण्य स्वीकारौ, यवशास्त्रे त्यक्तप्रामाण्यस्वीकारस्वीकृताप्रामाण्यपरित्यागौ पुनः प्रयोगान्तरे व्रीहिपरिग्रहे यवशास्त्रे स्वीकृत प्रामाण्यपरित्यागत्यक्ताप्रामाण्यस्वीकारौ व्रीहिशास्त्रेत्यक्तप्रामाण्यस्वीकार स्वीकृताप्रामाण्यपरिग्रहावितिप्रत्येकंशास्त्रयोश्चत्वारोदोषा इत्यष्टौ दोषा इत्यर्थः ।अन्याय्यं विकल्पस्वीकरणं न्यायादपेतमितिन्यायविरुद्धमिति यावत् । किं युगपदनुष्ठितयोस्समुच्चय उत क्रमेणेत्यभिप्रेत्याद्यं दूषयति यौगपद्यस्येति ।द्वितीयेपि किमङ्गाङ्गिनोस्समुच्चय उत प्रधानयोः आद्य आह क्रमेपीति । उपकार्योपकारकयोः सतोरित्यर्थः ।द्वितीय आह न च क्रमिकयोरिति । यथा दर्शपूर्णमासयोस्समुच्चये द्विवचनं तथेह नास्तीत्यर्थः ।नन्वेकफलोद्देशेन माभूदुभयविधिः दर्शनमेव फलार्थं विधीयते तदङ्गभूतस्मृतौतु तत्फलस्यानुवादमात्रमित्यशङ्क्याह नचाङ्गेति । किमङ्गत्वं सन्निपत्य उतारात् नाद्य इत्याह दृष्टेत।ि नद्वितीय इत्याह अदृष्टद्वारेति । ननु \"\"निदिध्यासितव्यो'' \"\"द्रष्टव्य'' इत्यनयोः प्रकरणादङ्गाङ्गिभावेत्व कल्पनागौरवमिति चेत्तत्राह स्वत इति । स्वरसत इत्यर्थः । ननु दहरविद्यायां प्रजापतिवाक्ये निर्मुक्तजीवस्वरूपज्ञानमभिधाय तस्य स्वरूपाविर्भावादिफलाभिधानस्यनजीववेदनफलत्वं अपितु ब्रह्मविद्याफलस्याङ्गं जीववेदनाभिधानमित्युक्तं तदपि नस्यादित्यत्राह नचात्रेति ।युक्तं तत्राङ्गेऽङ्गिफलानुवादः । तत्प्रकरणगृहीतवाक्ये तत्फलकीर्तनात् । अङ्गतयाप्येक वाक्यतानिर्वाहात् । इहत्वतथाभूतवाक्यान्तरसिद्धस्य कथं तन्न्याय इति भावः । नन्वनारभ्याधीत पर्णताफलानु वादवत्स्यादित्यत्राहभूयसामिति । युक्तं पर्णतावाक्येऽनुवाद इति तद्वाक्यस्य यागान्वि तजुहूद्देशेन पर्णताविधानेन चरितार्थत्वात् ।\"\"स्मृतिलम्भे'' (छा.7 - 26 - 2) इत्यादिवाक्यानां तु विधेया भावाद्वैयर्थ्यमेवस्यादित्याह भूयसांन्यायेति । मोक्षसाधनत्वमभिदधतीति । न तेषामन्यद्विधेयान्तरमिति भावः । सर्वोत्तरतन्त्रेति । \"\"अथातोब्रह्मजिज्ञासा'' (ब्र.सू.1 - 1 - 1) इत्यारभ्य \"\"अनावृत्तिश्शब्दात्'' (4 - 4 - 22) इत्यन्तं सर्वमुत्तरशास्त्रमित्यर्थः । अत्र तु न तथेति भूयः श्रवणाभावो निषेधश्च नास्तीत्यर्थः । नन्वेवं सति विकल्प्य वा समुच्चित्य वा साधनतापत्तिरित्यत्राह अत इति । उक्तन्यायेनविकल्पादेरसम्भवादिति भावः ।इदं तु \"\"साच स्मृतिर्दर्शनसमानाकारा'' इत्यादिना भाष्ये विस्तृतमित्याहुः ।विस्तृतं चेदमिति । नन्वत्र छागपशुन्यायः कथं ध्यानदर्शनयोस्सामान्यविशेषरूपत्वाभावादिति चेदत्राह \"\"स्मृतिलम्भे सर्वग्रन्थीनां विप्रमोक्षः'' (छां - 7 - 26 - 2) \"\"तस्मिन् दृष्टे परावरे'' (मुंड - 2 - 2 - 1) इति सप्तमीभ्यां प्रत्येकं नित्यवत्साधनतावगमस्वारस्याद्विकल्पस्य च निरासात् उभयोरेक परत्वेऽवधृतेअन्यतर शब्दस्यान्यपरत्वस्यावश्यकत्वे छागपशुन्यायेन स्मृतिशब्दस्य दर्शनपरत्वं तस्य दर्शन समानाकारध्यानपरत्वादिति । स्मृतिशब्देनेत्यादि । समानाकारत्वं हि ज्ञानत्वादि । तच्च दर्शनविधानादेव सिद्धं । किञ्च स्मृतिशब्दस्य लक्षणाङ्गीकारेपि दर्शनशब्दस्य चाक्षुषज्ञानवाचिनोपि प्रत्यक्षमात्रे लक्षणावाच्येति पदद्वयलक्षणा न न्यायेति भावः । एवं \"\"स्मृतिलम्भे सर्वग्रन्थीनां विप्रमोक्षः'' (छा.7 - 16 - 2)\"\"तस्मिन्दृष्टे परावरे''(मु.2 - 2 - 1) इत्यत्र निर्णीतमर्थं \"\"निदिध्यासितव्यो द्रष्टव्य'' इत्यत्रातिदिशति । अत इति ।ननु भिन्नवाक्य एवैतद्दर्शनात्कथमेकवाक्ये प्रवृत्तिः । अन्यथा गोबलीवर्दन्यायोच्छेद प्रसङ्गादित्यत्राह तेनेति । एकस्मिन् वाक्ये सामान्यविशेषोपादानस्य प्रयोजनाभावे गोबलीवर्दन्यायावतारादिति भावः । एकविभक्त्यैव देवतात्वबोधाद्विभक्त्यन्तरस्यानुवाद्यत्व वत्तव्यप्रत्ययस्यापीत्याह अग्नय इति । एवं स्थित इति । एवं स्वपक्षे स्थिते परपक्षे दोष उच्यत इत्यर्थः । नैरर्थ्यक्यमिति । वाक्यश्रवणादेव वाक्यार्थज्ञानसिद्धेरिति भावः । शाब्दप्रत्यक्षार्थतया सार्थक्यमित्यत्राह शब्देति ।\nशाब्दप्रत्यक्षभङ्ग इति शेषः। शाब्दप्रत्यक्षमभ्युपेत्यापि तादर्थ्यमयुक्तमित्याह यत्त्वित्यादिना । परामर्शः ज्ञानमित्यर्थः । अपेक्षणीयान्तराभावेपि श्रवणादिकं विना नोत्पद्यत इत्यत्राह सत्यांत्विति ।प्रतिबन्धक इतीत्यनन्तरमितिशब्दो द्रष्टव्यः । प्रतिबन्धकनिवृत्यर्थं श्रवणादय इति भावः । दूषयति विपरीतेति। सत्यामपीति । नचात्रापि विपरीतवासनानिवृत्तिरस्ति, \nतद्धेतुश्रवणादेरभावादिति भावः । अत एवेति । यत एव तत्वज्ञानं भेदवासनाजन्यरजतज्ञाने सत्येनोत्पद्यते अत इत्यर्थः । भेदवासनायाः प्रतिबन्धकत्वे साधकाभावमुक्त्वा बाधकमाह यदि चेति । तत्र हेतुमाह उक्तंहीति । यावच्छरीरपातं - यावन्मोक्षं ।भेदवासनायाः सत्वात्तदूर्ध्वं ज्ञानोत्पत्ययोगादिति भावः ।\nयावच्छरीरपातं वासना सत्वे हेतुमाह कथमिति ।उन्मीलनादीनां यद्यद्वैतज्ञानस्य निवर्तकत्वं तदा एकेनापि निवृत्तिः स्यात् । यदि तावत्संख्येन ज्ञानेन तदा तावत्कालीन (ध्या) ज्ञानासम्भवान्निवृत्तिरेव न स्यादिति भावः । ननु न्यूनापि तत्त्वविषयकभावना आप्रयाणमनुवृत्ता निवर्तिका विधानादित्यत्राह किञ्चेति । अनुत्पन्न इति । ध्यातव्यादिज्ञानं ध्यानाद्यहेतुरिति भावः । कथमिति । प्रत्युत प्रतिबन्धकभेदाद्वासनाद्वारा प्रतिबन्धकत्वमिति भावः । सागरं गन्तुकामस्य - सागरं तर्तुकामस्य हिमवद्ग्गनोपमं साधनतया गण्डपाषाणग्रहणायेति शेषः । अभेदज्ञानं सिद्धमसिद्धं वेति विकल्प्याद्ये दोषमाह किञ्चेति । तत्फलस्य सिद्धत्वादिति भावः । द्वितीय आह तदसिद्धाविति । अभेद एव तात्विक इति ज्ञाने सत्येव तद्विपरीतभेदभ्रमनिरासाभिलाषो भवेत् नान्यथेति भावः । तत्र हेतुमाह नहीति । अभेदप्रतीतिमन्तरेण अभेदस्य तात्त्विकत्वप्रतीतिमन्तरेणेत्यर्थः । ननु श्रवणात्पूर्वभाविज्ञानं त्वविशदमिति विशदज्ञानार्थं श्रवणमिति शङ्कते नचेति । किं स्वरूपमात्रविषयत्वेन वैशद्यमुततद्गतविशेषविषयतयेति विकल्प्य आद्य आह अभेदस्येति । तुल्यविषयत्वे वैषम्यायोगादिति भावः ।\nद्वितीयेऽपि किं पारमार्थिको विशेष उत व्यावहारिक इति विकल्प्य आद्य आह विशेषेति । तथाचब्रह्मणस्सविशेषत्वं स्यादिति भावः । द्वितीयं शङ्कते भेदेति । भेदवासना निराससाध्यस्येत्यर्थः । अत इति ।तथा चज्ञानस्य वाक््यादेव संभवत् श्रवणादीनां वैयर्थ्यं स्थिरमिति भावः । प्रतिपन्न इति अन्यथा यागादीनामपि स्वर्गसाधनत्वं वक्तव्यं स्यादिति भावः । करणमिति । यागादीनां स्वर्गादिकरणत्वनिश्चय इत्यर्थः ।पश्वधिकरणन्यायः छागपशुन्यायः । न्यायानपेक्षत्वइति । न्यायव्युत्पादनार्थत्वाच्छारीरकशास्त्रस्येति भावः ।ननु ध्यानादिशब्दानामपि ज्ञानमात्रवाचित्वमेवविशेषवाचित्वेपि ज्ञानपरत्वं वा भवतु । यथा व्रीहिपदस्य सतुषद्रव्यपरत्वमित्यत्राह ध्यानोपासनशब्दयोश्चेति ।ज्ञानविशेषवाचित्वात् । सामान्यशब्दस्यैव छागपशुवद्विशेषविषयत्वस्य युक्तत्वादिति भावः । उक्तार्थे पूर्वसम्मत्या दार्ढ्यं प्रकटयति तदुक्तमिति । अनपेक्षा स्यादिति । दर्शपूर्णमासवत्सापेक्षो नश्रुत इति भावः । छागपशुन्यायमनपेक्षयापि सामान्यशब्दस्य विशेषपरत्वमाह तथा विद्युपास्योरिति । उपक्रान्तस्यैवोपसंहार्यत्वादिति भावः । विद्युपास्योव्यतिरेकेण निर्देशं दर्शयति मनोब्रह्मेति । व्यतिकरत्वमेवाह नह्यफलं विधायेति । सफलं फलार्थमित्यर्थः । निषेधबलादपि सामान्यशब्दस्य विशेषपरत्वमाह तथेति । ननु श्रुत्यास्मृतेर्बाधोस्तु न परस्पर प्रतिक्षेप इति चेन्न । अबाधेनाप्युपपत्तौ बाधो नान्यायः । \"\"यमेवैषवृणुते'' (कठ.1 - 2 - 23 मुं.3 - 2 - 4) इति श्रुत्यनुगृहीतत्वाच्च न बाधो युक्तइति भावः । ननु तर्हि परे किमर्थं ज्ञानमात्रस्य हेतुत्वं वदन्तीत्यत्राहएवमिति । तदज्ञाननिबन्धनमिति भावः ।परानुपहसति तदुक्तमिति । ननु प्राप्तस्य कथं विधेयतेत्याशङ्क्य अत्र पूर्वोक्तं मा विस्मार्षीरित्याह । यत्पुनरिति।ननु तन्मात्रेणैव मोक्षसिद्धेः किं गुरुभूतज्ञानविधिकल्पनाप्रयासेत्यत्राह प्रत्यक्षविरुद्धश्चेति ।त्वमहं पूर्वोविवाद इति । विवादस्याविद्याधीनभेदज्ञानोत्पन्नत्वादविद्यानिवृत्तौ विवादायोगादितिभावः । विरोधपरिहारं शङ्कते नन्विति । सा - अविद्यानिवृत्तिः । स्वक्रियाव्याघातमाह न तज्ज्ञानाभाव इति ।तथा च भेदवासनानिवृत्यर्थं श्रवणादिविधिरित्यभ्युपगमविरोध इति भावः । ननु शिष्यस्य श्रवणाभावेप्याचार्यस्य भेदवासनानिवृत्यर्थं श्रवणादिविधिरस्त्वित्यत्राह एवमाचार्यस्यापि । श्रावकाभावादिति भावः ।\nश्रावकसत्वं शङ्कते अथेति । नेति । श्रावकत्वादीनामविद्याधीनत्वादिति भावः । अविद्याधीनत्वं नास्तीति शंकते अविद्यानिवृत्तावपि ।भवत्पक्ष इति । तस्य वासनामूलत्वाङ्गीकारात्तासामप्यविद्यया तुल्यं निवृत्तिसम्भवादिति भावः । ननु तर्ह्यविद्या न निवर्तते अविशदमेव वा भेदज्ञानं प्रथममस्तु तेन ज्ञानेन काचिदेवाविद्या निवर्तते तथा चानिवृत्ताविद्यान्तरात्प्रवचनाद्युपपत्तिरिति शङ्कते तथापीत।ि विशदेति । गुरुमुखश्रवणेनार्थो मयाविशदमवगत इत्यनुव्यवसायप्रत्यक्षविरोध इत्यर्थः । सिद्धान्तविरोधं दर्शयति विशदाध्यक्षितेति । गीताभाष्य इति भावः । अविद्याविशेषात्प्रवचनमित्येतद्दूषयति । नचेति । अज्ञानानुमतौ दोषमाह तथा सतीति । अद्वैतस्य त्वयाऽज्ञाने तत्साधनार्थं प्रवृत्ययोगाद्विवाद एव न स्यादिति भावः । येषामविद्यानिवृत्तिर्नास्ति तेषां ज्ञानमपि न जातमित्यत्र परेषां प्रवचनाद्यसम्भवः उक्तः । इदानीं दोषान्तरमाह किञ्चेति । निराश्रयेति । निर्विषयविवादायोगादित्यर्थः ।\nश्रवणजन्यमपिज्ञानमविशदं श्रवणादिहेतुरित्यत्र दोषान्तरमाह यदिति । तस्येति । ध्यानादिद्वारा \nभाविविशदज्ञानानुपकारकत्वमित्यर्थः । आद्य इति । निवृत्तस्य पुनर्ननिवृत्ययोगात्पश्चात्तनज्ञानस्य वैयर्थ्यमितिभावः । अविशेषात् - स्वरूपविषयत्वाविशेषादित्यर्थः । सविशेषत्वमिति । विशदज्ञानस्य तत्वज्ञानत्वादिति भावः । सविशेषमिति ।श्रवणात्सविशेषविषयकं ज्ञानमुत्पद्यत इति प्रवचनाद्युपपत्तिरिति भावः । कथमिति । निर्विशेषज्ञानं भविष्यतीति कथमवगतमित्यर्थः । श्रुतेरिति । निर्विशेषबोधनसामर्थ्यपर्यालोचनयेत्यर्थः । तर्हीति । इदानींतनस्यापि तादृशश्रुतिजन्यज्ञानत्वादिति भावः। व्यवसायः - अप्रामाण्यशङ्काशून्यज्ञानमित्यर्थः । ननु प्रामाण्यनिश्चयेपि तत्तात्पर्यसन्देहेन व्यवसायाभाव इति शङ्कते प्रमाणत्वेति । तर्हि श्रवणवेळायामेव शक्तितात्पर्यावधारणे मननादिवैयर्थ्यमित्याह तर्हीति । ननु न्यायतस्तात्पर्यावधारणेपिन्यायाभासोत्थापितसन्देहनिराकरणायमननवद्ज्ञानान्तरमिति शङ्कते मननवदिति । अन्यानवकाशाभावादिति ।निदिध्यासनवैयर्थ्यप्रसङ्गादिति भावः । मननानन्तरमपि चेदाहार्यसन्देहः तदा निदिध्यासनानन्तरमपि स्यादिति निदिध्यासनवैयर्थ्यमित्याह अन्यथेति । ननु श्रवणहेतुभूतं ज्ञानं परोक्षमिति नाविद्यानिवर्तकमिति प्रवचनाद्यनुपपत्तिरितिशङ्कते अस्तु तर्हीति । विषयेति । प्रमाणैक्ये चेति शेषः । एकस्य प्रमाणस्य एकस्मिन् विषये पारोक्ष्यापरोक्ष्यज्ञानजनकत्वं न दृष्टमित्यर्थः। ननु सहकारिवैचित्र्यादपरोक्षजनकस्य मनसः आत्मस्मृतिजनकत्वं दृष्टं । अत इहापि मननादि वैचित्र्याद्वैषम्यं सम्भवतीत्यत्राह सिद्धावपीति । बाधकत्वं किं तदप्रामाण्यनिश्चयप्रयोजकत्वं तदभावापादकत्वमिति मनसिकृत्याद्यंदूषयति परोक्षेणापीति । देहात्मभेदात्मबोधकशास्त्रजन्यज्ञानस्य गगननीलिमाद्यभावानुमितेश्च परोक्षत्वेप्यप्रामाण्यापादकत्वदर्शनात् प्रत्यक्षेणापि देहादिभ्रमेणतददर्शनादिति भावः । द्वितीये व्युत्पन्न भ्रान्त्यभावापादनमुतानुत्पादापादनं वेति विकल्प्य आद्य आहउत्पन्नेति ।द्वितीयं दूषयति भ्रान्तीति ।कारणानुवृत्यननुकृत्यधीनत्वं दर्शयति चन्द्रैकत्व इति ।।\n।।वत्सकुलजलधिकौस्तुभनृसिंहगुरुसुतेन सिहंदेवेन कृतायांशतदूषणीटीकायां चतुर्थो वादस्समाप्तः ।।"
              }
            ]
          },
          {
            "verse_number": 5,
            "original_text": "05 बाधितानुवृत्तिभङ्गवादः",
            "commentaries": [
              {
                "author": "Vedanta Desika (original text)",
                "commentary": "5 --- \n  \"05 बाधितानुवृत्तिभङ्गवादः\" \n \n।।अथ बाधितानुवृत्तिभङ्गवादः पञ्चमः ।। 5 ।।  \nनानुवर्तेत संसारो यत्प्रसादैकबाधितः ।  \n\nप्रसीदतु स मे देवः प्रथमाञ्जलिकिङ्करः ।।  \nयदुच्यते तत्त्वमस्यादि (छां-6-8-7)वाक्यात्तत्त्वज्ञाने जातेऽपि ब्रह्मविदां बाधितानुवृत्त्या भेदप्रतिभासादेराशरीरमनुवृत्तिः, तदनुवृत्तावपि छिन्नमूलतया दग्धपटादिवदबन्धकत्वं चेति; तत्र पृच्छामः, बाधितत्वे कथमनुवृत्तिर्भवता वक्तव्या ।  \nतस्यां वा तत् कथम्।  \nप्रमाणबलात् मिथ्यात्वाध्यवसायेऽपि द्विचन्द्रादिष्विव दोषमहिम्ना प्रतिभासानुवृत्तिरिति न विरोध इति चेत् समस्तद्वैतकुक्षिम्भरिणाऽप्यद्वैतज्ञानेनाबाधितः कोऽसौ दोषः ।  \nअविद्यैवेति चेत् कथं तर्ह्यविद्यानिवृत्तिः? न हि तन्निवृत्तावपर्यवसितः कश्चित् बाधो नाम ।  \nतन्निवृत्तावपि तन्मूलवासनाऽस्तीति चेत्-सा किं ब्रह्मवत्सत्यत्वात् तत्त्वज्ञानेनाबाधिता, उत मिथ्यात्वेऽपि तदविषयत्वात्? न प्रथमः; द्वैतापसिद्धान्तादिदोषप्रसङ्गात् ।  \nन च सा ब्रह्मस्वरूपानुप्रवेशिनी, भेदप्रतिभासानुवृत्तेरनिर्मोक्षप्रसङ्गात्।  \nब्रह्मणः सावद्यत्वादिदोषप्रसङ्गाच्च ।  \nन चासत्याविद्योपात्ता वासना सत्येति संपद्यते ।  \nन चोपादानध्वंसे कार्यानुवृत्तिमुन्मत्तोऽप्यनुसन्धत्ते ।  \nनापि द्वितीयः; वासनाया अपि श्रवणसमयसमधिगत ब्रह्मव्यतिरेकलक्षणैकोपाधिक्रोडीकारात् ।  \nअन्यथात्वविद्याया अपि बाधकज्ञानाविषयत्वप्रसङ्गात् ।  \n\"नेह नानास्ति'' (बृह.6-4-29) इत्यादेरविशेषात् तद्विषयत्वमिति चेत्-तुल्यम् ।  \nयदि च वाक्यार्थज्ञानात्वासना न निर्वतते, कुतस्तर्हि तन्निवृत्तिः? न तावददृष्टादेः; तथा सति ज्ञानबाध्यत्वाभावेन सत्यत्वप्रसङ्गात् ।  \nअत एव न स्वतः; व्याघाताच्च ।  \nन हि वध्यघातकयोस्तादात्म्यं दृष्टम् ।  \nन च सहकार्यन्तरमन्तरेण घटादिष्वपि स्वप्रध्वंसहेतुता ।  \nअहेतुकविनाशवादे तु   \nसौगतचार्वाकादिसौहार्दोद्गारप्रसङ्गः ।  \nअविद्यायाश्च तद्वदेवाहेतुकनिवृत्त्यविरोधः स्यात् ।  \nन च दहनान्त्यशब्द-चरमसंस्कारादिवदिति वाच्यम्, तत्रापि तत्तदवस्थान्तर-कालविशेषादिसामग्री सहितपरमेश्वरसङ्कल्परूपस्य कारणस्यास्माभिरभ्युपगमात् ।  \nद्विचन्द्रादौ तु अङ्गुल्यवष्टम्भतिमिरादिदोषस्य चन्द्रैकत्वज्ञानाविषयत्वात्, तदुभयविषयैकज्ञानोदयेऽपि पार्श्वस्थतारकाप्रकाशस्येव दोषप्रकाशांशस्य चन्द्रैकत्वप्रकाशेन विरोधाभावात्, दोषो मिथ्येति तु ज्ञानस्य लौकिकानामनुदयात्; यौक्तिकमिथ्यात्वज्ञानस्यैव भ्रान्तित्वेन तत्सत्यत्वाच्चाबाध इति तन्मूलभ्रमपरम्परानुवृत्तिर्घटते ।  \nतद्विषयान्यथात्वाध्यवसायेन भयविस्मयादिकार्यनिवृत्तिश्च ।  \nतव तु नतथा, कारणभूताविद्यावत् कार्यभूतशोकादिवच्च, मध्यगतभेदवासनाभेदज्ञानयोरप्येकहेलयैव निवार्यत्वात् ।  \nअनुवृत्तावपि बाध्यबाधकयोराविद्यत्वेन वास्तवप्रामाण्याभावात्; विशेषेण बाधकबलासम्भवाच्चेति ।  \nतदेतत् सर्वमभिप्रेत्य सत्यपि \"वाक्यार्थज्ञाने इत्यादि, भयादिकार्यं तु निवर्तते'' (श्री भाष्यं   \nजिज्ञा) इत्यन्तं भाषितम् ।।5।।  \n।। इति श्री कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां बाधितानुवृत्तिभङ्गवादः पञ्चमः ।। 5 ।।"
              },
              {
                "author": "Nrisimharaja",
                "commentary": "5 ---\nपूर्वत्र बाधितानुवृत्यसम्भवस्य वक्ष्यमाणत्वादित्युक्तबाधितानुवृत्तिं निराकुर्वन् वादार्थं सङ्गृह्णाति नानुवर्तेतेति । बाधितस्य संसारस्यानुवृत्तिर्नास्तीत्यर्थः । तत्र हेतुः यत्प्रसादेति । तत्प्रसादेन निश्शेषमेवनाशादित्यर्थः \"\"अञ्जलिः परमामुद्रा क्षिप्रं देवप्रसादिनी'' ( ) इति वचनगतक्षिप्रशब्दार्थाभिप्रायेणाह प्रथमेति ।\nब्रह्मविदामिति । ब्रह्मविदां शरीरावस्थानपर्यन्तं भेदप्रतिभासादेरनुवृत्तिः (बाधितानुवृत्या)बाधितानुवृत्तिरूपा न तु पूर्ववदित्यर्थः । स्वार्थे तृतीया । तर्हि पूर्वानुवृत्तेः को भेदइत्यत्राह तदनुवृत्तावपीति ।निवृत्तकारणकत्वेन न कार्यकरत्वं दग्धपटवदिति भावः । छिन्नमूलत्वविरोधमजानानस्य शङ्कामनुवदति प्रमाणेति । समस्तद्वैतकुक्षिम्भरिः समस्त द्वैतनिवर्तकः । अबाधितः - अनिवृत्तः । ननु बाधो नाम मिथ्यात्वज्ञानं न निवृत्तिरिति चेत्तत्राह न हीति । मिथ्यात्वज्ञानं न बाधः अपितु निवृत्तिरेव । अन्यथा छिन्नमूलत्वोक्तिविरोधात् । त्वत्प्रकरणपाठकबालकानामप्यविद्याया बाधितत्वेन बाधितानुवृत्ति रूपजीवन्मुक्ति प्रसङ्गात् । अपित्वविद्यानिवृत्तावेव बाधस्य पर्यवसानं वक्तव्यमिति तदपर्यवसितःतदन्यो न बाध इत्यर्थः । शङ्कते तन्निवृत्तावपीति । तत्वज्ञानं ब्रह्मव्यतिरिक्तकृत्स्नमिथ्यात्वज्ञानं । आदिपदेन तन्मूलभेदज्ञानसत्यत्वप्रमात्वादिगृह्यते । ननु वासनाया ब्रह्मस्वरूपात्मकत्वान्नदोष इत्यत्राह नचेति । भेदेति । नित्यस्य ब्रह्मण एव भेदप्रतिभासहेतुत्वादिति भावः । साध्यत्वादिति । वासनायाः अविद्याजन्यत्वादिति भावः । आदिशब्देन विनाशित्वादि गृह्यते । तस्यास्सत्यत्वमप्यसम्भवतीत्याहनचासत्येति । नचोपादानेति । भावकार्यत्वाद्वासनाया अविद्योपादानकत्वमिति भावः । वासनाया अपीति।ब्रह्मव्यतिरिक्तत्वेन वासनायास्तद्व्यतिरिक्तमिथ्यात्वज्ञानेन बाधितत्वादिति भावः अन्यथेति ।ब्रह्मव्यतिरिक्तं मिथ्येति ज्ञानविषयत्व इत्यर्थः । तद्विषयत्वं शङ्कते नेह नानेति । तथा सतीति । ज्ञानाबाध्यत्वं सत्यत्वमिति भावः । अत एव । सत्यत्वप्रसङ्गादेवेत्यर्थः । व्याघाताच्चेति । स्वस्यैव स्वध्वंसहेतुत्वे द्वितीयक्षण वृत्तिमत्वं व्याहतमित्यर्थः । ननु ध्वंसमात्रस्य प्रतियोगिजन्यत्वात् ध्वंसप्रतियोगिनि वध्यघातकभावो दृष्ट इत्यत्राह नच सहकारीति । आगन्तुकहेत्वन्तरसापेक्षत्वेन द्वितीयक्षण एव ध्वंसानुदयादित्यर्थः अहेतुकेति । किं कार्यस्याहेतुकत्वात् ध्वंसस्याप्यहेतुकत्वमुच्यते उत विनाशमात्रस्याहेतुकत्वादिति विकल्पे आद्ये चार्वाकमत प्रसङ्गः । द्वितीये क्षणिकत्वप्रसङ्गेन सौगतमतप्रसङ्ग इत्यर्थः । अविद्यायाश्चेति । श्रवणाद्यायासवैयर्थ्यमिति भावः ।ननु क्वचिदहेतुकनिवृत्यङ्गीकारो न दोषाय यथा दहनस्य दाह्यनाशानन्तरंस्वत एव नाशः तथा अंत्यशब्दस्य मरणसमयानुभवजन्यसंस्कारस्य च स्वत एव नाश इत्यत्राह न चेति ।अहेतुक निवृत्तिरिति शेषः । दहननाशः दहनस्य सूक्ष्मावस्थान्तरापत्तिः तद्धेतुश्च दाह्यभस्मीभावावस्था ।अंत्यशब्दनाशश्च तदातनो यत्किञ्चिद्द्रव्यसंयोगादिः \nतद्धेतुश्च प्रसिद्ध एव । संस्कारनाशावस्थानरकानुभवादिः । अतिरिक्ताभावपक्षेपि त एव आगन्तुकहेतवः । उपान्त्यशब्दस्तन्नाशो वाऽन्त्यशब्दनाशकः । ईश्वरसङ्कल्पोप्यागन्तुककारणमित्याह तत्रापीति । अतः स्वतो निवृत्ययोगाद् ज्ञानादेवाविद्ययासह निवृत्तौ बाधितानुवृत्यसम्भव इति भावः । ननु यदि मिथ्यात्वज्ञाने सति भेद प्रतिभासासम्भवः कथं तर्हि तस्मिन्सत्यपि चन्द्रभेदप्रतिभास इत्याशङ्क्य वैशम्यमाह द्विचन्द्रादाविति । द्विचन्द्रादौ तु दोषस्याबाध इति तन्मूलभ्रमपरम्परानुवृत्तिर्घटत इत्युत्तरेणान्वयः । चन्द्रैकत्वज्ञानं - चन्द्रभेदमिथ्यात्वज्ञानंतदविषयत्वादित्यर्थः । तद्विषयत्वेपि किं स्वरूपेण विषयत्वं उतमिथ्यात्वेन । नाद्य इत्याह तदुभयविषयेति ।विरोधाभावादिति । तत्र मिथ्यात्वानवगाहित्वादित्यर्थः । द्वितीयेपि किं लौकिकं प्रत्यक्षं उत यौक्तिकं नाद्य इत्याह दोषो मिथ्येति । द्वितीय आह यौक्तिकेति । वासनाया व्यावहारिकत्वेन तदवच्छिन्नाभावसाधकलिङ्गाभासजन्यस्य परोक्षभ्रान्तित्वेन तस्य व्यावहारिकसत्यत्वात्तेन न बाध इति भावः । ननु यदि द्विचन्द्रादिभ्रमस्य बाधितमूलत्वं न स्यात् तर्हि तन्निबन्धनभयविस्मयादिप्रसङ्ग इत्यत आह तद्विषयेति । न तथेत्येतद्विवृणोति कारणेति । अविद्यानिवर्तकज्ञानस्य विरोधिविषयत्वेन निवर्तकत्वे तदानीमेवाविद्यावद्वासनाया अपि निवृत्तिप्रसङ्गात् बाध्यबाधकज्ञानयोर्मिथ्यात्वाविशेषेण वास्तवप्रामाण्यतदभावाभ्यामपि विशेषाभावाद्बाधकज्ञानस्य बाध्यप्रतिभासापेक्षयाऽविशेषेण बलाभावाच्च पश्चादप्यनिवृत्तिप्रसङ्गादेक हेलयैव निवार्यत्वं वाच्यमिति न बाधितानुवृत्तिरिति भावः ।।\n।।वत्सकुलजलधिकौस्तुभनृसिंहगुरुसुतेन सिहंदेवेन कृतायां शतदूषणीटीकायां पञ्चमो वादस्समाप्तः ।।"
              }
            ]
          },
          {
            "verse_number": 6,
            "original_text": "06 विविदिषासाधनत्वभङ्गवादः",
            "commentaries": [
              {
                "author": "Vedanta Desika (original text)",
                "commentary": "6 --- \n  \"06 विविदिषासाधनत्वभङ्गवादः\" \n \n।।अथ विविदिषासाधनत्वभङ्गवादः षष्ठः ।।6।।  \nदृष्टानुश्रविकार्थजातविमुखान् पुंसोऽधिकृत्य श्रुतौ  \nयज्ञादिर्यदुपास्तिसाधनतया साक्षाद्विधिं प्राप्नुते  \nलीलाभोगविभूतियुग्मभरितस्वात्मप्रदानोन्मुखः  \nश्रीमानस्तु स मे समस्तदुरितोत्ताराय नारायणः ।।  \nयदुच्यते, \"तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽनाशकेन'' (बृह-6-4-22) इत्यत्र यज्ञादिकं विविदिषासाधनत्वेन विधीयते, न तु वेदनसाधनत्वेन, वस्तुविरोधात्; श्रुत्यक्षरपर्यालोचनाच्च ।  \nविविदिषन्तीति हि श्रूयते; न पुनः विदन्तीति ।  \nतत्र ब्रूमः,कोऽसौ वस्तुविरोधस्तावत्? किं ज्ञानस्य यज्ञादिभिस्साधयितुमशक्यत्वम्? उत तेषां ज्ञानाङ्गभूतशमादिप्रत्यनीकात्मत्वम्? यद्वा तत्त्वज्ञानफलापवर्गप्रत्यनीकत्रिवर्गसाधकत्वम्? यद्वा आश्रमाङ्गतया विहितानां विद्याङ्गत्वे नित्यानित्यसंयोगविरोधः? अन्यो वा कश्चिदिति ।  \n\nन प्रथमः ।  \nस हि यज्ञादिकमन्तरेण उत्पत्तिदर्शनाद्वा, यज्ञादिसन्निधावप्यनुत्पत्तिदर्शनाद्वा? आद्ये त्वसिद्धिः प्राचीनेष्वर्वाचीनेषु वाधिकारिष्वननुष्ठित शुद्धधर्मेषु विद्योत्पत्तेरसिद्धत्वात् ।  \nद्वितीयेत्वप्रयोजकता सामग्र्यैवहि कार्योत्पत्तिः न पुनर्हेतुमात्रात् संभवति च प्रायशः कर्म कर्तृसाधनवैगुण्यम् ।  \nअन्यथा चित्रापशुफलत्वादावपि कस्ते समाश्वासः? ।  \nतस्यास्तत्साधनत्वं विदधाति श्रुतिरिति चेत्, अत्रापि यदि श्रुतिर्विदधाति, तदा तद्वदेव समाश्वसिहि ।  \n\nअन्यथा विविदिषासाधनत्वेऽपि त्वया न समाश्वसितव्यम्; तत्रापि साध्यसाधनभावस्य श्रुत्येकावसेयत्वात् ।  \n\"  \nकुर्वद्वाऽयमकुर्वद्वा'' (चार्वाकाः) इत्यादिचार्वाकदुर्वादस्य त्वयाऽप्यस्मर्तव्यत्वात् ।  \nव्यभिचारस्य च समत्वात् ।  \nएतेन वाक्यजन्यप्रमितिरूपस्य संस्कारजन्यस्मृतिसन्ततिरूपस्य वा वेदनस्य किं कर्मापक्षयेति निरस्तम्; इच्छाया अप्यनुकूलताबोधाधीनोत्पत्तेःकिं कर्मापेक्षयेति समत्वात् ।  \nअन्तःकरणनैर्मल्यद्वारेणेति चेत्, तुल्यम्, \"यत्रोभयोस्समो दोषः'' (श्लोकवार्तिकं) इत्यभियुक्तवचनं किमर्थमित्थं विस्मरसि ।  \n\"कषाये कर्मभिः पक्के ततो ज्ञानं प्रवर्तते'' (महा भा-शान्ति-276-35) इत्यादिवाचनिकार्थातिलङ्घनं तवाधिकम् ।  \n\nनापि द्वितीयः; शमादेरविहिताप्रतिषिद्धनिषिद्धविषयत्वेन विद्याङ्गतया विहितेभ्यः कर्मभ्यो व्यतिरिक्तविषयत्वात् ।  \nविहितस्य च, \"धर्मेण पापमपनुदति''(तै-उ.महाना 75) कषायपक्तिःकर्माणिज्ञानं तु परमागतिः''(महा भा-शान्ति 276-35) इत्यादिभिर्विद्योपकारकत्वस्यैव श्रुतत्वात् ।  \n\nन च तृतीयः; फलाभिसन्धिविरहादेव त्रिवर्गानारम्भात्, अनेकफलसाधनस्यापि ज्योतिष्टोमादेरभिसन्धिविशेषेण फलं प्रति नियमस्य सर्वैरभ्युपगन्तव्यत्वात् ।  \n\nअत एव न चतुर्थः; तत्रापि विनियोगपृथक्त्वेन नित्यानित्यसंयोगविरोधाभावात् ।  \nतदेतत् सर्वं सूत्रकारैरेव विस्पष्टमुक्तम् - \"सर्वापेक्षा च यज्ञादिश्रुतेरश्वत्'' (ब्र.सू-3-4-26) \"शमदमाद्युपेतस्स्या त्तथाऽपि तु तद्विधेः तदङ्गतया तेषामप्यवश्यानुष्ठेयत्वात्'' (ब्र.सू.3-4-27) \"\"विहितत्वाच्चाश्रमकर्मापि'' (ब्र.सू.3-4-32) \"सहकारित्वेन च''   \n(ब्र.सू.3-4-33) \"अग्निहोत्रादि तु तत्कार्यायैव तद्दर्शनात्'' (ब्र.सू.4-2-26) इत्यादिभिः ।  \n\nया च ते श्रुत्यक्षरपर्यालोचना, सोऽपि हस्तसमालोचः; \"सोऽन्वेष्टव्यः, स विजिज्ञासितव्यः'',(छां-दहर) \"तद्विजिज्ञासितव्यम्'', (छां.8-7-1) \"श्रोतव्यो मन्तव्यो निदिध्यासितव्यः'' (बृ.6-4-6) इत्यादिश्रुतिशीलापरामर्शात् ।  \nन हि तेषु सन्प्रत्ययार्थविधिपरत्वं भवताऽपि स्वीकृतम् ।  \nविधिबलावसितपुरुषार्थसाधनत्वार्थसिद्धेच्छानुवादरूपत्वात् प्रत्ययस्य ।  \nध्यायीतेत्यादिविध्यन्तरैकार्थ्यात् ; तत्र शाब्दं प्रत्ययार्थप्राधान्यमनादृत्य, इच्छाया इष्यमाणप्रधान त्वादार्थं प्रकृत्यर्थप्राधान्यं स्वीक्रियत इति चेत्-तर्हि, \"क्रियावानेष ब्रह्मविदां वरिष्ठः'',(मुंड-3-2-4) \"कर्मणैव हि संसिद्धिम्' (गीता-3-20) \"कषाये कर्मभिः पक्वे ततो ज्ञानं प्रर्वतते'' (महा-शान्ति 276-35) इत्यादिप्रमाणसहस्रैकार्थ्यादत्रापि वेदनपरत्वमङ्गीकुरुष्व ।  \n\nलोके च, \"असिना जिघांसति'', \"अश्वेन जिगमिषति'' इत्यादिषु प्रकृत्यर्थे करणान्वयो बहुलमुपलभ्यते ।  \nअत्र असेरश्वस्य   \nवा हननगमनेच्छासाधनत्वयोगात् हननादिसाधनत्वस्यान्वयव्यतिरेक सिद्धत्वाच्च अगत्या प्रकृत्यर्थसाधनत्वाश्रयणम् ।  \nइह तु न तथा; अन्तः करणनैर्मल्यद्वारेण सत्त्वविवृद्ध्योपकारकत्वस्य ज्ञानतदिच्छयोरविशेषादिति चेन्न; अनन्यपरत्वस्योपपादितत्वात् ।  \nअयोगस्य चात्राप्यविशेषात् ।  \n\nतथा हि योऽयं विविदिषाकामो यज्ञादिष्वधिकरोति, स किं तदानीं वेदनमिच्छति, उत न? आद्ये, विविदिषा सिद्धैवेति न तस्या यज्ञादिसाध्यत्वम् ।  \nतथा च चक्रकम् ।  \nवेदनेच्छायां जातायामेव विविदिषेच्छा जायते, तस्यां जातायां कर्मानुष्ठानम्, ततो विविदिषेति ।  \nअत्रैकैकोभयपर्वसङ्कोचेनाऽऽत्माश्रयान्योन्याश्रयावप्यन्तर्भाव्यौ ।  \nद्वितीयेऽपि, वेदनस्यानिष्टत्वे विविदिषाऽप्यनिष्टैव स्यात्, तद्विषयत्वात् तस्याः ।  \nविविदिषा हि वेदनं साधयेत्; तच्चापवर्गादिकमिति मत्वैव हि तस्यामभिलाषसम्भवः ।  \nननु वेदनौन्मुख्यलक्षणविविदिषा पूर्वं संवृत्ता ।  \nतदर्थप्रवृत्तिपर्यन्तातु साध्यतयाऽभिमतेति चेन्न; तादृशतीव्रेच्छाया एव उत्पत्त्यनुत्पत्तिविकल्पे प्रागुक्तदोषानतिलङ्घनात् ।  \nन हि वेदने तीव्रेच्छायामसम्भवन्त्यां तादृशीमपि तामिच्छेत्, तदुपायवर्गानुष्ठानक्लेशं वा सहेत ।  \nननु दृष्टमेतत् यद्बुभुक्षापिपासादिकामनया भेषजमुपदिश्यते ।  \nतत्रापि भोजनादेरिष्टत्वानिष्टत्वविकल्पेन प्रागुक्तप्रसङ्गोदुर्वारः ।  \nतत्र यः परिहारस्ते, स नोऽत्रापि भविष्यतीति चेत्-तन्न; भोजनादेः सामान्यतोऽनुकूलत्वज्ञानादेवेष्टत्वसिद्धेः, तथापि दोषवशात्तदातनमनारोग्यात्मकं प्रातिकूल्यमप नेतव्यमिति तावन्मात्रार्थं भेषजोपदेशः; न पुनरिच्छास्वरूपनिष्पत्तये ।  \nअत्रापि तर्हि तथाऽस्तु; सामान्यतो वेदनस्येष्टत्वेऽपि तादात्विकतत्प्रातिकूल्यापादकरजस्तमोनिबर्हणेन अन्तःकरणशुद्ध्यर्थंकर्मणां विनियोग इति चेत्, तर्हि विविदिषासाधनत्वश्रुतिः परित्यक्तैव ।  \nअवान्तरव्यापरत्वादविरोध इति चेत् वेदनसाधनत्वमप्यनुमन्यताम्, तत्पूर्वभाविनः सर्वस्यापि यज्ञादिकर्मावान्तरव्यापारत्वोपपत्तेः ।  \nएवंच सति, \"क्रियावानेष ब्रह्मविदां वरिष्ठः'',(मुंडक 3-2-4) \"कषाये कर्मभिः पक्वे ततो ज्ञानं प्रवर्तते'' (महा-भा-शान्ति 276-31) \"पुण्यं प्रज्ञां वर्धयति क्रियमाणं पुनःपुनः''(महा-भा-उद्यो-34-75) इत्यादिभिरैकार्थ्यं च ।  \nअतो यज्ञादिकर्म वेदनसाधनमेव ।  \n\nननु विविदिषासाधनत्वे यत् चोद्यं यज्ञादेः, तत् भक्तिसाधनत्वेऽपि समानम् तथा हि ।  \nकिं भगवति भक्तिमान् भक्तिं कामयते, उत तद्विधुरः? न प्रथमः, भक्तेर्निष्पन्नत्वेन साध्यत्वायोगात् ।  \nन द्वितीयः, भगवद्भक्तिविधुरस्य तद्भक्तावपि नैरपेक्षयात्; भक्त्यवस्थाभेदान्निर्वाहेऽपि प्राग्वदेव दोष इति ।  \nतन्न ।  \nप्रीतिरूपज्ञानविशेषो हि भक्तिः; प्रीतिश्च तारतम्यवती ।  \nविषयस्वभावविशेषाभिमानाभ्यास भेषजादिभिः प्रेमवृद्धिः कामशास्त्रादिष्वपि सम्मता ।  \nपुरुषस्य तत्कामना सम्भवति न वेत्येतावदेव चिन्तनीयम् ।  \nतत्र यदि सञ्जातमात्रादतिशयितस्य प्रेम्णः फलान्तरं प्रमाणतः सिद्ध्येत्, तदा तथाविधंतस्यातिशयमभिवाञ्छेदेव ।  \nन च तावता तथाविधस्यातिशयस्यापि निष्पन्नत्वप्रसङ्गः; ज्ञानवदुपपत्तेः ।  \nसामान्यतोऽवगते हि विशेषतो ज्ञानाय व्याप्रियते ।  \nअन्यथा जिज्ञासैव सर्वत्र न स्यात् ।  \nनन्वेवं विविदिषायामप्येवमस्त्विति चेन्न; विशेषेच्छाया एव प्रागेवोदयात्; न हि, \"पूर्वें सामान्यतो ज्ञानामिच्छति;पश्चाद्विशेषतः'' इति सम्भवति ।  \nन च विषयविशेषावच्छेदमन्तरेण इच्छाजातिविशेषः कश्चित् सम्भवति ।  \nभक्तौ तु भोग्याकाराविर्भावतारतम्यवशात् तारतम्यमुक्तमिति ।  \nइहापि तत एव तारतम्यमिति चेत्; अस्तु तत्, तथाऽपि काम्यत्वं दुर्वचम्; तथाविधविषयविशेषितस्य वेदनस्य काम्यत्वमन्तरेण तदसिद्धेः, तत्काम्यतायाश्च सिद्धौ, सिद्धा तथाविधवेदनेच्छेति कथं सा काम्या? अतः सिद्धं यज्ञादिकर्म विविदिषासाधनत्वेन न विहितमिति ।  \nतदेतत् सर्वमभिसन्धायाह - \"एवंरूपायाः ध्रुवानुस्मृतेःसाधनानि यज्ञादीनि कर्माणीति \"यज्ञादिश्रुतेरश्वत्'' (श्री भाष्यं जिज्ञा) इत्यभिधास्यते इति ।  \n\n।। इति श्री कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य कृतिषु शतदूषण्यां विविदिषासाधनत्वभङ्गवादः षष्ठः   \n।।"
              },
              {
                "author": "Nrisimharaja",
                "commentary": "6 ---\nपूर्ववादे वेदनाङ्गत्वात्कर्मणां साङ्गवेदनविचारात्मकं शास्त्रमेकमित्युक्तं । तदयुक्तं । विविदिषार्थत्वेन वेदनाङ्गत्वाभावादित्याक्षेपसङ्गतिमभिप्रेत्य वादार्थं सङ्गृहणाति । दृष्टेति । आनुश्रविकार्थः स्वर्गादिपुरुषार्थः तत्र दृष्टशब्देन अर्थकामावभिप्रेतौ । त्रिवर्गनिरपेक्षानित्यर्थः । साक्षाद्युपास्तिसाधनतयेत्यन्वयः । स्वात्मप्रदानोन्मुख इति । अनुभाव्यतयेति शेषः ।\nवस्तुविरोधादिति । कर्मणां \"विद्यांचाविद्यां' (ईश - 11) चेत्यविद्यात्मकतया विद्यात्मकवेदनविरोध इत्यर्थः । विविदिषन्तीति सन्नन्तप्रकृतिधात्वर्थस्योपसर्जनतया तेन नान्वयः अपितु प्रधानभूत प्रत्ययार्थभूतेच्छयेति भावः । साधयितुमशक्यत्वमिति । अकारणत्वादिति भावः । यद्वेति विरुद्धफलकत्वमित्यर्थः । आश्रमाङ्गतयेति आश्रमप्रयोज्यतयानुष्ठानं, विद्याङ्गत्वे विद्यार्थिन इति विद्यार्थत्वरहितस्यानुष्ठानविरहात्सर्वपुरुषानुष्ठेयत्वतदभावाभ्यां विरोध इति भावः ।\nस हीति । किं व्यतिरेकव्यभिचारादसाधनत्वमुतान्वय व्यभिचारादित्यर्थः । शुक्लधर्मेष्विति । फलान्तराभिसन्धिरहिततयानुष्ठितधर्मेषु विद्योत्पत्तेरदर्शनान्न व्यतिरेक व्यभिचार इति भावः ।अन्वयव्यभिचारः किंसामग्र्याः उत कारणस्येति विकल्प्य आद्यस्यासिद्धेर्द्वितीये दोषमाह अप्रयोजकतेति ।अन्वयव्यभिचारो न दोषायेति भावः । ननु विहितकर्मनुष्ठाने फलावश्यंभावादन्वव्यभिचारो दोषायेत्यत्राह सम्भवति चेति । अङ्गरूपकर्मवैगुण्यात्साधनरूपप्रधानस्य वाऽनिष्पत्तेर्नविद्याहेतुकर्मस्वरूप सत्वमिति नान्वयव्यभिचार इति भावः ।\nयदि कर्मकर्तृसाधनवैगुण्येप्यन्वय व्यभिचारः तदा दोषमाह अन्यथेति । चित्रायाः - चित्रायागस्य , पशुफलत्वादावित्यर्थः । तस्या इति । श्रुतिबलात्कारणत्वे सिद्धे फलाभावस्थले कर्मवैकल्यं कल्प्यमिति भावः । अत्रापीति । तथा च श्रुत्यक्षरपर्यालोचनैव कार्या नोक्तार्थविरोध इत्यर्थः । अन्यथा श्रुत्या समाश्वासाभावे ।\nकुर्वद्वेति । चार्वाको हि कारणताखण्डनार्थमेवमाह । साधनत्वेनाभिमतानां यदि कुर्वद्रूप स्वभावत्वमङ्गीक्रियते सर्वदा कार्यजनकत्वं स्यात् । अकुर्वत्स्वभावत्वे कदाचिदपि न जनकत्वं स्यात् । कुर्वत्स्वभावत्वाकुर्वत्स्वभावत्वयोर्विरोधात् । अन्यथा सिकतास्यस्तैलं स्यात् । जलाद्वा दाह इतिकारणत्वखण्डनस्य (दुस्त्यजत्वा) तदा सम्मतत्वादिति भावः । विस्मरणशीलं स्मारयति व्यभिचारस्यचेति ।एतेन वक्ष्यमाणेन किं कर्मापेक्षयेति । घटमानयेति वाक्यजन्यज्ञाने तज्जन्यस्मरणे वा कर्मानपेक्षणादिति भावः । इच्छाया इति अनुकूलताबोधः इष्टसाधनताज्ञानं । यदीच्छाविशेषे कर्मापेक्षा तदा प्रकृतेपि तुल्यमिति भावः । ननु तर्हि इच्छां प्रत्येव साधनत्वमस्तु तुल्यत्वादित्यत्राह कषाय इति ।\nशमादेरिति भिन्नविषयत्वान्नविरोध इति भावः । शमादेस्तावन्मात्रविषयत्वे नियामकमाह विहितस्य चेति ।\nननु फलाभिसन्धिविरहेपि तद्योग्यस्य कथं तदनारम्भकत्वं नहि दाहार्थं स्पृष्ट एव वह्निर्दहतीति नियमोस्तीत्यत्राह अनेकेति । \"\"सर्वेभ्यः कामेभ्यो ज्योतिष्टोमः'' \"\"सर्वेभ्यः कामेभ्यो दर्शपूर्णमासौ'' इतिविहितज्योतिष्टोमादेस्तत्तत्कामानामेव \nतत्तत्फलाङ्गीकारादिति भावः । अत एवेत्येतद्विवृणोति अत्रापीति ।एकमेववाक्यमुभयत्र विनियोजकं चेन्नित्यानित्यसंयोगविरोधः । विनियोजकवाक्यभेदेतु न विरोधः । अन्यथा यावज्जीवं दर्शपूर्णमासाभ्यां यजेत ( ) दर्शपूर्णमासाभ्यां स्वर्गकामो यजेत ( ) \"\"वसन्ते वसन्तेज्योतिषायजेत'' (आ.श्रौ.10 - 2 - 17) \"\"ज्योतिष्टोमेन स्वर्गकामो यजेत'' (तै.यजु.2.5.5.) इत्यादावपि विरोध प्रसङ्ग इति भावः ।\nसर्वापेक्षा चेति (ब्र.सू.3 - 4) \"\"यज्ञेन दानेनेति'' विनियोजक वाक्यबलात्सर्वकर्माण्यपेक्षन्ते विद्याः ।यथा स्वतो गमनसाधनीभूतोप्यश्वो बन्धनादिपरिकरापेक्षस्तद्वदित्यर्थः । शमदमादीति । \"\"शान्तोंदान्त उपरतस्तिति क्षुस्समाहितो भूत्वात्मन्येवात्मानं पश्येत्'' (बृह - 6 - 4 - 23) इति विद्यार्थं शमदमाद्युपेतो भवेदित्यर्थः । नच तथा सति कर्मभिर्विरोधः । व्यर्थकर्मविषयतया शमादेर्विरोधाभावात् । भिन्नविषयत्वे हेतुः तदङ्गतयेति । भिन्न विषयत्वे हेत्वन्तरं दर्शयति विहितत्वाच्चेति । आश्रमकर्मणामवश्यानुष्ठेयतया शमदमादयो भिन्नविषया इति भावः । हेत्वन्तरमाह अग्निहोत्रादित्विति । अग्निहोत्राद्याश्रमधर्मस्य तु विद्योत्पत्तिरेवकार्यमित्याप्रयाणादहरहराधेयातिशयवत्तया विद्यारूपकार्यार्थ मवश्यानुष्ठेयमित्यर्थः ।\nहस्तसमालोच इति । एक हस्तदर्शनात्तदन्य हस्त एतादृश इति निश्चय तुल्य इत्यर्थः । तदेव दर्शयति सोन्वेष्टव्य इति । आदि शब्देन \"\"तद्विजिज्ञासस्व'' (भृगुवल्ली) इत्यादेस्सङ्ग्रहः । प्रकृत्यर्थस्यैव वाक्यार्थान्वयेपिइच्छानुवादः श्रुतेश्शीलं । तथा चोपसर्जनेनापि प्रकृत्यर्थेन विध्यन्वयवत् करणान्वयो युज्यतेहीति भावः ।तेष्विति । \"\"विजिज्ञासितव्यः'' इत्यादिष्वित्यर्थः । अत्र वाक्येष्विति विशेष्यमध्याहार्यं । शङ्कते विधिबलेत्यादिनाचेदित्यन्तेन । अनुवादरूपत्वे हेत्वन्तरमाह ध्यायीतेति । प्रत्ययार्थादरे हेतुमाह इच्छाया इति । तर्हीति । ध्यायीतेत्याद्यैकार्थ्यावत् \"\"क्रियावानेषः'' (मुंड - 3 - 2 - 4) इत्यादि वाक्यैकार्थ्याद्विविदिषन्तीत्यादावपि प्रकृत्यर्थ एवान्वय इति भावः ।\nउपसर्जनेन प्रकृत्यर्थेनान्वयो लोकेपि सिद्ध इत्याह लोके चेति । नन्वत्रास्यादीनामिच्छान्वयायोग्यत्वादस्तु प्रकृत्यर्थान्वयः । कर्मणांतु विविदिषान्वये बाधकाभावात्कथं प्रधानत्याग इत्याशङ्कते अत्रासेरित्यादिना । अनन्यपरत्वस्येति । \"\"क्रियावानेषब्रह्मविदां वरिष्ठः'' (मुंड - 3.2.4) इत्यादि वेदनसाधनत्वश्रुतिबलात्प्रत्ययार्थ परित्याग इति भावः। अयोगस्यचेति।इच्छान्वयायोगस्येत्यर्थः । तथाचेति यज्ञादिसाध्यत्व इत्यर्थः। वेदनेच्छायामिति । विविदिषायाः स्वतः प्रयोजनत्वाभावेन वेदनार्थतयैवोद्देश्यत्वादिति भावः ।\nवेदनस्येति । वेदनस्योद्देश्यत्वाभावे तद्विषयायां विविदिषायामपि पुरुषार्थसाधनत्वाभावादिच्छा न स्यादित्यर्थः । तद्विषयत्वात्तस्या इति । वेदनार्थतयैव पुरुषार्थत्वादिति भावः । अपवर्गः - अविद्यानिवृत्तिः । अखण्डब्रह्मानुभवःआदिशब्दार्थः। तदर्थेति । वेदनार्थश्रवणाद्यनुष्ठानपर्यन्तेत्यर्थः । प्रागुक्तेति तीव्रविविदिषाहेतुभूत यज्ञाद्यधिकारिणस्तीव्रवेदनेच्छाभावेवेदनौन्मुख्यमात्राद्वेदनसाधनश्रवणादाविव ततोऽपि व्यवहितायां श्रवणादिहेतुतीव्रविविदिषायामिच्छा न स्यात् । तीव्रविविदिषाङ्गीकारे तु यज्ञाद्यसाध्यत्व चक्रकयोः प्रसङ्ग इत्यर्थः । न हीति । वेदनस्य तीव्रेच्छाविषयत्वाभावे तत्सम्पादनार्थं तत्साधनभूत तदिच्छायामिच्छा न स्यादित्यर्थः । तादृशीं - तदृशवेदनगोचरां । अतादृशीमिति वा पाठः । तदुपायवर्गेति तादृशकर्मानुष्ठानक्लेशमित्यर्थः । नन्विति । भेषजमुपदिश्यत इति यत्तत् दृष्टमित्यन्वयः । तत्रापीति । भोजनस्य यदीच्छा सैव बुभुक्षेति सिद्धत्वाद्भेषजासाध्यत्वं चक्रकादिप्रसङ्गः । यद्यनिच्छा तदा तादृश बुभुक्षायाअनुद्देश्यतेति तदर्थं भेषजादावप्रवृत्तिरित्यर्थः । ननु भविष्यद्भोजनमिष्टसाधनं भोजनत्वादिति सामान्यतइष्टसाधनताज्ञानाद्यदीच्छा तर्हि सैव बुभुक्षेति किमर्थं भेषजाद्युपदेष इत्यत आह तथापीति । सिद्धेपीच्छा हेतुभूते रोगविशेषाद्द्वेषो भोजने जायते । तेन न प्रवृत्तिः तादृशरोगनिवृत्तये भेषजोपदेश इति भावः । प्रातिकूल्यं - भोजन प्रतिकूलं । स्वार्थेष्ञ् प्रातिकूल्येति । वेदनेच्छायां सत्यामपि रजस्तमोभिभूतत्वात्तत्साधन श्रवणादौ दुःखमिश्रगुरुशुश्रूषादि साध्ये प्रातिकूल्यबुद्धिर्भवतीति रजस्तमोनिबर्हणार्थं कर्मानुष्ठानमित्यर्थः । तर्हीति । विविदिषायाः पूर्वं सिद्धत्वाद्रजस्तमोनिबर्हणार्थमेवकर्मानुष्ठानमिति विविदिषार्थतया यागादिकं श्रुतिप्रतिपाद्यं न स्यादित्यर्थः । ननु गुरुशुश्रूषादिदुःखसाध्येपि श्रवणादौ प्रातिकूल्यबुद्धिविरोधिनीच्छा रजस्तमोनिबर्हणमन्तरेण न भवतीति यज्ञादिभिस्तादृशेच्छायां जननीयायां रजस्तमोनिबर्हणस्यावान्तरव्यापारत्वाद्यज्ञादेर्विविदिषार्थतया श्रुतिप्रतिपाद्यत्वं न विरुद्धमिति शङ्कते अवान्तरेति । यद्यप्येवं सति पूर्वोक्तान्योन्याश्रयः स्थिरएव । तथापि दूषणान्तरमाह तर्हीति । एवं व्यापरत्वेनाव्यवधायकत्वेरजस्तमोनिबर्हणप्रतिकूल्यनिवृत्तिविविदिषा श्रवणादीन् द्वारीकृत्य वेदनसाधनत्वमेवाङ्गीकर्तुं युक्तमिति भावः ।अस्मिन्नर्थे श्रुत्यन्तरानुगुण्यं पक्षान्तरे तद्विरोधश्चेत्याह एवं च सतीति ।\nभगवद्भक्तिविधुरस्येति । भक्तेः प्रीतिरूपत्वेन तदुद्देश्यत्वघटित्वात्तदुद्देश्यत्वाभावेतद्भक्तेरप्युद्देश्यत्वाभावादिभावः । प्राग्वदेव - विविदिषास्थलवदेवेत्यर्थः । भक्तिविधुरस्यापि भक्तेर्मोक्षसाधनत्वं ज्ञातवतो भक्तीच्छासम्भवत्येव । तथापि प्रथमकोटिमस्युपेत्याह तन्नप्रीतिरूपेति ।विषयस्वभावविशेषात्कामित्यादौ अभिमानाद्वायसप्तोतन्यायेन कुरूपेपि स्वपुत्रादौ अभ्यासाल्लशुन भक्षणादौ भेषजात् कार्पासाथिचूर्णाद्योषधाद्भोजनादौ । आदिशब्देन सुकृतविशेषग्रहः । \"\"कलाविशेषविज्ञाता देवतामपिमोहयेत्'' इति कामशास्त्रसिद्धंचेत्याह प्रेमवृद्धिरिति । आदिशब्देन \"\"रोचनालक्ष्मणामूलकल्कलिप्ततनूर्बधूः । ऋतौ प्राप्नोति सौभाग्यं दयितप्रियतामपि'' इत्युक्तायुर्वेदसङ्ग्रहः । सत्र्जातमात्रात् प्रथमोत्पन्नात् । सामान्यप्रेममात्रात् फलस्यासिद्धेः तदपेक्षयाऽतिशययुक्तादेव फलसिद्धिरिति तादृशप्रेमकामनायामपि नोक्तदोषइत्याह तत्र यदीति । ज्ञानवदिति । विशेषतो ज्ञानेच्छायामपि सत्यां ज्ञानभावादिति भावः । व्याप्रियत इति न तु विशेषतो ज्ञात इति शेषः । अन्यथेति । विशेषतोऽपि ज्ञाते ज्ञातव्यान्तराभावादिति भावः । ननु यथा जिज्ञासाकारणतया पूर्वं ज्ञानसत्वेपि ज्ञानान्तरविषयिणी जिज्ञासातथा वेदनेच्छाया विविदिषेच्छाकारणतया पूर्वं सत्वेपि विविदिषान्तरविषयिणीच्छास्तिवतिशङ्कते नन्विति ।कारणीभूताया अपि वेदनेच्छाया इष्यमाणतयाऽभिमतेच्छासजातीयत्वात्सापि प्रथमं न सम्भवतीत्याह नेति ।विशेषविषयाया इच्छाया इत्यर्थः । ननु भिन्नविषयत्वेनेच्छाया विशेष उत समानविषयत्वेपीति विकल्पमभिप्रेत्य आद्य आह न हीति । अन्यविषयकेच्छाया अन्येच्छाजनकत्वे मानाभावादिति भावः । द्वितीयं दूषयति नच विषयेति । यद्यपि विषयैक्येपि इच्छाया उत्कटत्वरूपविशेषो लोकसिद्धः तथापि तादृशोत्कटवेदनेच्छाया असिद्धौ उत्कटविविदिषाविषयकेच्छाया असम्भव इति भावः । ननु भक्तावपीष्यमाणायां कथं जातिविशेषसम्भव इत्याकांक्षायां प्रीतिश्च तारतम्यवतीत्यादिनोक्तं स्मारयति भक्तौ त्विति । भोग्यस्याकारो भोग्याकारः प्रियत्वमिति यावत् । आविर्भावो - निष्पत्तिः । प्रियत्वतारतम्यस्य प्रीतितारतम्याधीनत्वात्प्रीतिरूपभक्तितारतम्यमेव भक्तिविषये कामनायां हेतुरित्यर्थः । ननु यादृशीभक्तिस्त्वयेष्यमाणतयाभिमता तद्रूपवेदनविषयत्वमेव इष्यमाणायां विविदिषायां विशेषोस्त्वित्याशङ्कते इहापीति । विविदिषायामपीत्यर्थः । काम्यत्वमिति । विविदिषाया इति शेषः । दुर्वचत्वमुपपादयति तथाविधेति । अतिशयप्रीतिरूपत्वात्मको य इष्यमाण विविदिषायाः प्रकारतया विषयः तद्विशेषितं यद्वेदनं तत्कामनामन्तरेण तद्विषयविविदिषायाः कामनापि न सम्भवतीत्यर्थः ।नन्विच्छार्थं कर्मानुष्ठानस्यात्माश्रयग्रस्तत्वे क्वचिदपीच्छा न सम्भवेत् इच्छाहेतुभूतकर्मानुष्ठानभावात् । नचेच्छाविषयवैलक्ष्ण्यादेव जायत इति वाच्यं । वैलक्षण्यज्ञानेपि कस्यचिदिच्छानुत्पत्तिदर्शनात् । अतः कर्महेतुकत्वमावश्यकमित्यत आह अतसिद्धमिति । यथा स्वर्गार्थमनुष्ठितकर्मबलादेव स्वर्गादिशरीरसिद्धिः तथा भोगादृष्टोद्बोधित पूर्ववासनासचिवाद्वैलक्ष्ण्यज्ञानादिच्छोत्पत्तेर्वेदनार्थविहितयज्ञादिभिरेव विविदिषापि सिध्यतीति भावः । विविदिषन्तीत्यस्यसन्निधौ \"\"मनसैवानुद्रष्टव्य''मिति विशदवेदनं विधाय \"\"एतमेवविदित्वा मुनिर्भवति (बृह.6 - 22) इति स्तुतत्वाद्वेदनस्यैव प्राकरणिकतया विध्यन्तराकांक्षितत्वात्तत्रैव यज्ञादिकंविधातुं युक्तं, अपेक्षितविधेः । न तु तदुभयरहितः । विविदिषायां अनपेक्षितविधिप्रसङ्गादित्याह यज्ञादिकर्मेति ।उक्तार्थं भाष्येण सङ्गमयति तदेतदिति ।\n।।वत्सकुलजलधिकौस्तुभनृसिंहगुरुसुतेन सिहंदेवेन कृतायां शतदूषणीटीकायां षष्ठो वादस्समाप्तः ।।"
              }
            ]
          },
          {
            "verse_number": 7,
            "original_text": "07 शब्दजन्यप्रत्यक्षभङ्गवादः",
            "commentaries": [
              {
                "author": "Vedanta Desika (original text)",
                "commentary": "7 --- \n  \"07 शब्दजन्यप्रत्यक्षभङ्गवादः\" \n \n।।अथ शब्दजन्यप्रत्यक्षभंगवादः सप्तमः ।।7 ।।  \nविभूत्यंशे यस्य स्फुरति जगतामक्षमखिलं ।  \n\nश्रुतिर्जात्यन्धानामुपदिशति यं रूपमिव नः ।  \n\nनिजाध्यक्षप्रेक्षाचुलकितसमस्तः स्वयमसौ ।  \n\nहृषीकेशो दिव्यं दिशतु मम चक्षुः स्वविषयम् ।।  \nयदूचिरे यद्यपि तत्त्वमस्यादिवाक्यश्रवणसमयसम्भवं परोक्षं ज्ञानमविद्यां न निवर्तयति, तथाऽपि   \nश्रवणादिभिर्निरस्तसमस्तभेदवासनामूलासम्भावनाविपरीतसम्भावनाख्यचित्तविक्षेपलक्षणप्रतिबन्धस्य तदेव वाक्यमविद्यानिवर्तकमपरोक्षं ज्ञानं जनयति ।  \nन च शब्दस्य कथमपरोक्षधीहेतुत्वमिति वाच्यम्, इन्द्रियस्यापि कथमिति प्रसङ्गात् ।  \nदर्शनादिति चेत्, तुल्यम् ।  \nक्व तद्दर्शनमिति चेत्, \"संवित् स्वप्रकाशा'', \"दशमस्त्वमसि'' इत्यादिषु ।  \nन ह्यत्र संविद्विषयः स्वविषयो वा प्रकाशो नास्ति, सन्नपि वा परोक्षः; स्वधीविरोधात् ।  \nप्रत्यक्षे च विषये परोक्षप्रकाशव्याघातात् ।  \nअन्यथा शुक्तितत्त्वप्रकाशेऽपि रजतावभासाविरोधप्रसङ्गात् ।  \nन चायं प्रकाश इन्द्रियजन्यः, वाक्यस्य तदानीमबोधकत्व प्रसंङ्गात्;वाक्यमन्तरेणापि तत्प्रसङ्गाच्च ।  \nन च रत्नतत्त्वाधिगमवत् शब्दसंभिन्नेन्द्रियजन्यः; अन्यतरेण तदुत्पत्त्युपपत्तौ कल्पनागौरवात् ।  \nअन्वयव्यतिरेकाविशेषे सति, इन्द्रियसहकृतशब्दजन्य इति विपरिवर्तप्रसङ्गाच्च ।  \n\nकिंनामेन्द्रियं तत्सहकारि स्यादिति चेत्, मनसः सर्वज्ञानकरणसाधारणसहकारित्वं किं न जानासि? ।  \nतथापि विनिगमनायां को हेतुरिति चेत्-न; अन्धस्यान्धतमसस्थितस्य वा वाक्यश्रवणात् दशमोऽस्मीति प्रत्यक्षप्रत्ययात् ।  \nन चात्रापरोक्षत्वमारोपितम्; बाधकाभावात् ।  \nन च सम्प्लवे भेदाग्रहात् तद्वयवहारः; कदाचिदपि तत्र धीभेदानुपलम्भात् ।  \nअतो वाक्यजातीयस्य क्वचित् प्रत्यक्षज्ञानजनकत्वसिद्धौ क्व विरोधावकाशः?  \nअन्यदपि वाक्यं किं न जनयतीति चेत् न; गोजातीयत्वे शाक्वरः किं न दुग्धे दुग्धमितिवत् उपहास्यत्वात् ।  \nअस्ति तत्रावान्तरोपाधिरिति चेत्, अस्त्वत्रापि कश्चित् ।  \nन च तदज्ञानं तत्कार्योत्पत्तिप्रतिबन्धि; तज्ज्ञानस्य तत्कारणत्वानभ्युपगमात् ।  \nअन्यथा अतिप्रसङ्गात् ।  \nयथाऽऽहुः-\"न कारणपरिज्ञानं तत्कार्योत्पत्तिकारणम् ।  \nन हि बीजाद्यविज्ञानमङ्कुरोत्पत्तिवारणम्'' इति ।  \nन चास्यात्यन्ताज्ञातता, स्वतोऽपरोक्षार्थगोचरत्वस्योपाधेरवधारणात् ।  \n\nन च \"तत्त्वमस्या'' दिवाक्यस्य प्रत्यक्षज्ञानजनकत्वे किं प्रमाणमिति वाच्यम्, निवर्त्यमिथ्यात्वान्यथानुपपत्त्यैव तत्सिद्धेः ।  \nस्वतःशुद्धेऽपि हि विश्वसाक्षिणि ब्रह्मणि स्फटिकमणिघटितदाडिमीकुसुमरागोपरागवत् अवभासमात्रसिद्धिरियमशुद्धिः ।  \nसा च ज्ञानमात्रनिवर्त्येति, \"तरति शोकमात्मवित्'' (मुंड-3-1-1) इत्यादिश्रुतिशतसिद्धम् ।  \nमिथ्याभूतस्य च धीमात्रनिवर्त्यत्वं युक्तम् ।  \n\nन च परोक्षं ज्ञानं निर्वतकं दृश्यते ।  \nअतः परिशेषादपरोक्षमेव ज्ञानं निवर्तकमिति स्थिते-न तावत् करण मिन्द्रियम्, बाह्येन्द्रियाणां प्रत्यक्पराङ्मुखत्वात्; मनसोऽपि सोऽहमस्मीत्यस्मिन्नर्थे स्वातन्त्र्येणाप्रवृत्तेः ।  \nशब्दसंस्कारादिपुरस्कारे तु तस्यैव करणत्वोपपत्तेः ।  \nमनसश्च नित्यशुद्धबुद्धमुक्तस्वभावब्रह्मगोचरसाक्षात्कारकरणत्वस्यादृष्टचरत्वेन शब्दस्य तत्सहकारित्वकल्पना योगात् ।  \nतथात्वे च श्रवणादिनैष्फल्यात् ।  \n\"न चक्षुषा गृह्यते नापि वाचा'' (मुंड-3-1-18), \"मनसा तु विशुद्धेन'' (मुंड-3-1-18), \"मनसैवेदमाप्तव्यम्'' इत्यादिश्रुतीनां चित्तैकाग्र्यस्यान्तरङ्गत्वबोधने तात्पर्यात् ।  \nअत एव, \"अप्राप्य मनसा सह'' (तै-उ-आनन्द) इत्यादेरनधिकृतमनोविषयत्व व्यवस्थापनानुपपत्तिः ।  \nन च मानसं प्रत्यक्षमस्ति; आत्मनः स्वप्रकाशत्वात्; सुखादेस्तु साक्षिवेद्यत्वात्, भावनासहकृतमनोजन्यसाक्षात्कारस्यापि पथिकपरिभावितप्रियतमा साक्षात्कारवत् भ्रान्तित्वात्; भ्रान्तिरूपसाक्षात्कारस्यापि साक्षिरूपत्वेनैव मानसत्वाभावात् ।  \n\nअनुमानादेस्त्वापरोक्ष्यविद्वेषशीलत्वात् ।  \nअतो वाक्यपरिशेषे तत्रापि भेदगर्भाणां वाक्यानां भेदभ्रमनिवर्तकत्वायोगात् अद्वैतवाक्यान्येवाविद्यानिवर्तकापरोक्षज्ञानं जनयन्तीति ।  \n\nकिञ्च प्रत्यक्षस्य भेदभ्रमस्य परोक्षात्, ऐन्द्रियकप्रत्यक्षाद्वा न परिभवो युक्तः; न्यूनत्वात्; समत्वाच्च ।  \nशास्त्रमूलं तु प्रत्यक्षं साक्षात्कारत्वाविशेषेऽपि निर्दोषहेतुकत्वात् बाधक्षमम् ।  \nतच्चोक्तं \"न्यूनत्वाच्च समत्वाच्चपरोक्षं नाक्षजं क्षमं ।  \nनिर्दोषहेतुजन्यत्वात् प्रत्यक्षं शास्त्रजं क्षमम्'' इति ।  \nप्रत्यक्षभेदभ्रमनिवर्तन इति शेषः ।  \n\nसाक्षात्कारस्य चाविद्यानिवर्तकत्वं तस्य च शब्दकरणत्वं शब्दादेव सिध्यति,\"निचाय्य तं मृत्युमुखात्   \nप्रमुच्यते''(कठ.1-3-15), \"क्षीयन्ते चास्य कर्माणि तस्मिन् दृष्टे परावरे'' (मुंड-2-2-8)इत्यादिभिरपरोक्षज्ञानस्य अविद्यानिवर्तकत्वसिद्धेः ।  \n\"तस्मै मृदितकषायाय तमसः पारं दर्शयति भगवान् सनत्कुमारः' (छां-5-24-3) \"वेदान्तविज्ञानसुनिश्चितार्थाः'', (तै.महाना 12) \"स्वाध्यायश्चक्षुरुतैकमस्य योगो द्वितीयमभिवीक्षणाय' (?) \"अध्ययनमनननयनोऽस्य द्रष्टा',(?) \"न मांसचक्षुरभिवीक्षते तम्', (?) \"पितृदेवमनुष्याणां वेदश्चक्षुः सनातनम्' (?) इत्यादेस्तस्य शब्दकारणकत्वसिद्धिः ।  \n\nप्रयोगश्च-विगीतं ज्ञानं साक्षात्कारि, तत्त्वमस्यादिवाक्यजन्यज्ञानत्वात्, तत्स्वरूपगोचरश्रावणज्ञानवत् ।  \nन च तत् तदजन्यम्; प्रत्यक्षे विषयस्य कारणत्वस्वीकारात् ।  \nतत्रैव प्रतिज्ञायाम्, अपरोक्षज्ञानविषयत्वात् सुखादिज्ञानवदिति वा प्रयोगः ।  \n\nतत्त्वमस्यादिवाक्यं वा स्वप्रतिपाद्यगोचरसाक्षात्कारजनकम्, स्वप्रकाशार्थोपदेशरूपत्वात्, स्वतोऽपरोक्षार्थविषयत्वाद्वा, \"संवित् स्वप्रकाशा'', \"दशमस्त्वमसि'' इत्यादिवाक्यवत् ।  \nअपरोक्षत्वं तत्त्वमस्यादिवाक्यजन्यज्ञानवृत्ति, अपरोक्षज्ञाननिष्ठात्यन्ताभावाप्रतियोगित्वात् ज्ञानत्ववदिति ।  \nन चात्र परोक्षत्वं तत्त्वमस्यादिवाक्यजन्यज्ञानवृत्ति, परोक्षनिष्ठात्यन्ताभावाप्रतियोगित्वात्, ज्ञानत्ववदितिसत्प्रतिपक्षसाधनता; सिद्धसाधनात् ।  \nतेषामेव हि वाक्यानामसम्भावनाविपरीतसम्भावनाप्रतिबद्धचेतसि पुरुषे परोक्षज्ञानजनकत्वमिष्यते ।  \nपूर्वोक्तश्रुतिविरुद्धतया कालात्ययापदेशाच्च ।  \n\nन च वाच्यम्-अग्निहोत्रादिवाक्यजन्यज्ञानेष्वप्येवं प्रयोक्तुं शक्यमित्याभाससमानयोगक्षेमतेति; तत्र विपक्षे बाधविरहात् ।  \nन हि तत्र प्रामाण्यस्यानुपपत्तिः; अनुमानादिवदुपपत्तेः ।  \nनाप्यनुष्ठानस्य; परोक्षनिश्चयादपि तदुपपत्तेः ।  \nनापि फलस्य; तत एव तत्सिद्धेः ।  \nनापि च फलकामनायाः; फलसम्बन्धनिश्चयादेव तस्या अप्युपपत्तेः ।  \nअत एव पुरुषप्रवृत्तिरपि संगच्छते ।  \nइह तु प्रागुक्तार्थानुपपत्तिरेव विपक्षे बाधिका स्यात् ।  \nअतो नाऽऽभासतुल्यतेति ।  \nएवं पूर्वेष्वपि प्रयोगेष्वाभासतुल्यतोद्धारो द्रष्टव्यः ।  \nअतो विपक्षे बाधकस्यैव प्रतिबन्धरहस्यत्वात् उक्तार्थे महाविद्याजातयश्च यथावगाहं प्रयोक्तव्याः ।  \nस्वपरपक्षसाधारण्यं हि महाविद्यानां स्वभावः ।  \nतत्रानुकूलतर्कसदसद्भावाभ्यामेकत्रार्थासिद्धिः, इतरत्रार्थासिद्धिरिति निर्णयः ।  \n\nननु तर्कपराहता इमे हेतवः; शब्दस्य प्रत्यक्षान्तर्भावप्रसङ्गादिति चेत् न; अप्रसङ्गात् ।  \nयोगिमनसो बाह्यविषयप्रत्यक्षज्ञानजनकत्वेऽपि बाह्यप्रत्यक्षबहिर्भाववदुपपत्तेः ।  \nअथ चक्षुरादिपञ्चकान्यतमत्वं योगिमनोन्यत्वे सति बाह्यविषयापरोक्षप्रमितिकारणत्वं वा बाह्यप्रत्यक्षान्तर्भावे प्रयोजकमिष्येत, इहापि तर्हि स्वतोऽपरोक्षार्थब्रह्मात्मविषयशब्दान्यत्वे सति अपरोक्षप्रमितिकारणत्वं प्रत्यक्षान्तर्भावप्रयोजकमितिसमः समाधिः।  \nकिञ्च प्रत्यक्षान्तर्भाव इति इन्द्रियान्तर्भावो वा,साक्षात्कारजनकवाक्यान्तर्भावो वा विवक्षितः स्यात् ।  \nपूर्वत्र मनसोऽपि बाह्यान्तर्भाववत् उपलम्भविरोधात्अशक्यः ।  \nउत्तरत्र त्विष्टप्रसङ्गता ।  \nऐकराश्ये सिद्धे सति अवान्तरभेदाश्रयणाविरोधात् ।  \nतदेव तु कथमिति चेत्, न; दशमस्त्वमसीत्यादौ तद्दर्शनस्य समर्थितत्वात् ।  \nवाक्यस्यैवापरोक्षधीजनकत्वे मनननिदिध्यासनविध्यानार्थक्यम्, श्रुतवेदान्तानां संसारानुवृत्तिदर्शनविरोधश्चेति चेत् न; प्रागुक्तप्रतिबन्धनिरासनद्वारेण तयोः श्रवणं प्रति फलोदयकार्यङ्गतया विधानोपपत्तेः ।  \nसंसारित्वोपलब्धेश्च प्रतिबन्धकवत्पुरुषविषयत्वात् ।  \nअतो बाधकापेतसानुग्राहकश्रुत्यादिसिद्धं तत्त्वमस्यादेः साक्षात्कारजनकत्वमिति ।  \n\nअत्र ब्रूमः-यत्तावदुक्तं-केषुचिद्वाक्येष्वपरोक्षधीहेतुत्वं दृश्यत इति, तत् नरविषाणाङ्कुरप्रसाधने खरविषाणाङ्कुरनिदर्शनमिति मन्यामहे ।  \nतथा हि-संवित् स्वप्रकाशेत्यत्र तावत् सामान्यतः स्वपरसमवेतत्रैकालिकसर्वसंवित्स्वप्रकाशत्वं वाक्यार्थः ।  \nतादात्विकी तु तज्जन्या संविदेका तदानीं स्वप्रकाशा; तत्र न सर्वसंविदां स्वप्रकाशत्वमिदानीमपरोक्षम्; यतो वाक्यस्य तदापरोक्ष्यहेतुता स्यात् ।  \nन च सर्वसंविदैक्यम्; तस्य दूषयिष्यमाणत्वात् ।  \nतदैक्येऽपि तत्तदुपहिताकारेण परोक्षापरोक्षविभागस्य दुरपह्नवत्वात् ।  \nवाक्यजन्यसंवित्स्वरूपापरोक्ष्ये तावत् वाक्यमेव कारणम्; विषयप्रकाशांशकारणव्यतिरेकेणस्वप्रकाशांशे कारणान्तरानुपलम्भादिति चेत्, तर्हि सिद्धमनुमानादेर्वाक््यान्तराणामप्य परोक्षधीजनकत्वम्; तत्तज्जन्यधियामपि स्वप्रकाशांशेऽपि तत्तत्कारणकत्वात् ।  \nसत्यम्; तथाऽपि संवित् स्वप्रकाशेत्यादिवाक्येषु विषयप्रकाशांशः स्वप्रकाशांशश्चैक एवेति विशेष इति चेन्न; सामान्यविशेषविषयतया तद्भेदस्य दर्शितत्वात् ।  \nएवम्, \"दशमस्त्वमसि'' इत्यादावपि यदि दशमत्वं स्वात्मनः पश्यत एवेदं वाक्यमुक्तम्; तदा घटं पश्यतः, \"अयं घट'' इतिवत् सिद्धानुवादपरमिदं वाक्यं स्यात् ।  \nतथाच प्रत्यक्षानुवादितामात्रेण प्रत्यक्षताभ्रमः, परोक्षविषयप्रयोग   \nइवापरोक्षविषयप्रयोगेऽपिशब्दशक्तेस्तदवस्थत्वात् ।  \nयदा पुनः अविदितस्वात्मदशमत्वं प्रत्युच्येत, तदा तु दशमत्वांशे परोक्षत्वं   \nस्पष्टम् ।  \nउद्देश्यांशस्य तु प्रागेव दृष्टत्वात् विशिष्टेऽपि प्रत्यक्षताभ्रमः, प्रतिपत्तिझाटित्यात् ।  \nन च तत्प्रत्यक्षत्वेनैवविशिष्टस्य प्रत्यक्षता, अयं पर्वतो बह्निमानित्यनुमानेऽपि तत्प्रसङ्गात् ।  \nगुरुत्वादेरतीन्द्रियत्वभङ्गप्रसङ्गाच्च ।  \nएवं क्षत्रियस्त्वमसीत्यादिष्वपि विकल्पोऽनुसन्धेयः ।  \n\nयत्तु प्रत्यक्षे विषये परोक्षप्रकाशव्याघात इति तदप्यसत् ।  \nआपरोक्ष्यादेः ज्ञानधर्मत्वे ज्ञानव्यक्तिभेदेन विषयैक््येऽपि परोक्षत्वापरोक्षत्वयोर्विरोधाभावात् ।  \nविषयधर्मत्वेऽपीन्द्रियेण तथाविधं ज्ञानं जायताम्, लिङ्गशब्दादिनात्वन्यथाभूतमिति पुरुषभेद इव एकस्मिन् पुरुषेऽपि करणभेदेन च एकस्यैव वस्तुनः प्रत्यक्षता परोक्षता च प्रागेव दर्शिता विपरीतवासनभूयस्त्वेऽपि करणशक्त्या तत्त्वज्ञानोदयस्योपपादनात् ।  \nयदि प्रत्यक्षेविषये परोक्षप्रकाशः स्यात्, तदा   \nशुक्तित्वप्रकाशेऽपि रजतावसायाविरोधप्रसङ्ग इति चेत्-किंशुक्तौ चक्षुर्व्यापारान्वयव्यतिरेकानुविधायी रजतभ्रमः परोक्षः? येनैवं ब्रवीषि ।  \nअथ पुनर्भ्रान्तिरेव प्रसञ्जनीया, तदा शुक्तित्वादिलक्षणविशेषग्रहस्य भ्रमोत्पत्तिप्रतिपक्षतया, विशेषाग्रहाख्यसहकारिविरहेण सामग्रीवैकल्याद्वा शुक्तौ रजतभ्रमानुदयः ।  \nइह तु अप्रतिबद्धपरोक्षज्ञानसामग्रीसिद्धौ कथं तदनुत्पत्तिः? तथाविधा च तत्सामग्री प्रागेव दर्शिता ।  \nअङ्गीक्रियते च भवताऽपि श्रवणदशायाम् ।  \nअत एव एवंविधप्रसङ्गस्य निर्मूलता ।  \nकिञ्च, स्वानिष्टं प्रसञ्जकं परानिष्टं प्रसञ्जनीयमिति तुतर्कतत्त्वव्यवस्था ।  \n\nउक्तश्च श्रीपुण्डरीकाक्षाचार्यै ः  \n\"प्रसञ्जकं तु स्वानिष्टं परानिष्टं प्रसज्यते ।  \nविपर्यये पराभीष्टं स्वाभीष्टे पर्यवस्यति ।।  \nप्रसञ्जके तु स्वाभीष्टे स्वानिष्टे पर्यवस्यति ।  \nस्वाभीष्टस्य त्वसिद्धिः स्यात् परेष्टस्य प्रसञ्जने ।।'' इति ।  \n\nउभयमप्यत्र विपरीतम् ।  \nस्वतः प्रत्यक्षेऽपि ब्रह्मणि श्रवणदशायां वाक्यतः परोक्षज्ञानजननस्य भवदभिमतत्वात् ।  \nतेन मिथ्यैतदिति चेत्, पश्चात्तनप्रत्यक्षज्ञानजननमपि तथैवेति को विशेषः? शुक्तौ रजतत्वस्येवाविरोधापादकं च मिथ्यात्वमिह स्मर्तुमर्हसि ।  \n\nसत्यं विरोधाच्छुक्तित्वं बाधकत्वेन कथ्यते ।  \nमिथ्याभूतं च रजतं बाध्यत्वेनाभिधीयते ।  \nतेनमिथ्यैतदिति वचनं तवाविरोधापादकं न भवति ।  \nप्रसञ्जनीयं च क्वचिदस्मदिष्टम्; आप्तोपदेशादिभिः शुक्तित्वप्रकाशेऽपि दुष्टेन्द्रियादिना कस्यचित् क्वचिद्रजतावभासानुवृत्तेः ।  \nअन्यथा भवतां बाधितानुवृत्तेर्दृष्टान्तस्याप्यभाव प्रसङ्गात् ।  \nतथा प्रत्यक्षसिद्धेऽपि शुक्तेस्तत्त्वे भ्रान्तविप्रलम्भकवाक्यादिभिरपि रजतधीरुदेत्येव ।  \nसा च परोक्षैव ।  \nशीघ्रं तु बाध्यमानतया केषांचित् तत्र तदनुत्पत्तिभ्रमः ।  \nकिञ्च यदि प्रत्यक्षे विषये परोक्षप्रकाशो व्याहतः, तदा पर्वतो वह्निमानित्यादिषु विशेषतोदृष्टानुमानेषु तथाविधार्थगोचरवाक्येषु च परोक्षप्रकाशोन स्यात्।  \nयोग्यतामात्रं तु तत्र; न तु तदानीं प्रत्यक्षतेति चेन्न; यस्यकस्यचिदारण्यक-योगीश्वरादेस्तद्दर्शनात् ।  \nतथाऽपि नानुमातुस्तथेति चेत्; तर्ह्यत्रापि दशमत्वादेर्वाक््यश्रवणात् पूर्वमदर्शनान्न वाक्यतस्साक्षात्कारसम्भवः ।  \nयत्पुनः स्वस्यैव द्रष्टुं योग्यतया अनन्तरं दर्शनाद्वा तत्र तत्सम्भव इष्येत, तर्हि सिद्धमनुमानादावपि तदुभयसम्भवात् तथात्वम् ।  \nयदा च अयं घट इति मन्यमानं प्रत्येव कश्चित्, अयं घट इति ब्रूयात्, तदा तस्यापि प्रत्यक्षार्थविषयत्वाविशेषात् साक्षात्कारजनकत्वप्रसङ्गः ।  \nइष्यत एवेदमपीति चेन्न; स्वतोऽपरोक्षार्थविषयत्वादिति हेतुविशेषणं प्रयुञ्जानस्य तदनिष्टम् ।  \nइष्यतां वा; तथाऽपि ज्योतिष्टोमादिवाक्यार्थस्यापि योगिप्रभृतीनां प्रत्यक्षत्वस्याऽऽवयोरविगीतत्वात् तान् प्रति केनचिदविदितमाहात्म्येन तत्प्रयोगे ततः साक्षात्कारसम्भवः स्यात् ।  \nतथाच सर्वमपि वाक्यं कस्यचित् साक्षात्कारकारणमिति स्थितौ, केषांचिदेवेति व्यवस्थाभङ्गः ।  \nअस्त्वेवमपि; किं नश्छिन्नमिति चेत्, न; अनुमानादिष्वपि तत्प्रसङ्गस्योक्तत्वात् ।  \nतथाच तत्त्वमस्यादिवाक्यपरिशेषासिद्धिः ।  \nततश्चापशूद्रनयविरोधादिप्रसङ्गः ।  \n\nकिञ्च विश्वस्यापि ज्ञाततयाऽज्ञाततया वा साक्षिवेद्यत्वस्य भवदभिमतत्वात् सर्वैः प्रमाणैः साक्षात्कारसंभवः सुलभ एव ।  \nयदि च स्वतोऽपरोक्षार्थविषयमेव वाक्यं तज्जनकमिति व्यवस्थाप्येत, तदा दशमस्त्वमसीत्यादिदृष्टान्तासिद्धिः ; यद्यपि त्वमंशस्य स्वतोऽपरोक्षता, तथाऽपि संख्यादिविशिष्टाकारेण स्वतोऽपरोक्षत्वाभावात् ।  \nअन्यथा वाक्यश्रवणात्पूर्वमेव तद्वैशिष्ट्यप्रकाशप्रसङ्गात् ।  \nअतोऽनुमानस्येव वाक्यजातीयस्य क्वचिदपि साक्षात्कारहेतुत्वदर्शनस्यासिद्धेः, अनुग्राहकतर्काभावाच्च स्वाभिमतस्यकस्यचिद्वाक्यस्य तद्धेतुत्वकल्पनं विरुद्धमेव ।  \nअत एव स्वतोऽपरोक्षार्थगोचरत्वलक्षणोपाधिरपि निरस्तः ।  \n\nयत्तु निवर्त्यमिथ्यात्वानुपपत्त्या पारम्पर्येणापरोक्ष्य-तज्जनकविशेषयोः परिशेष इति तदप्यसिद्ध्यन्यथासिद्धिभ्यामाक्रम्यते ।  \n\nसत्यमेव हि संसारमुपासनप्रीणितेश्वरसङ्कल्पविशेषनिवर्त्यं साधयिष्यामः ।  \nयत्तु \"तरति शोकमात्मवित्' (मुं-(3-2-3)इत्यादिभिर्ज्ञानमात्रनिवर्त्यत्वं   \nसिद्धमिति, एतदपि वेदनज्ञानादिशब्दानां उपासनाख्यविशेषपर्यवसानस्य प्रागेव दर्शितत्वान्निरस्तम् ।  \nयदाहुः  \nवेदनं ध्यानविश्रान्तं ध्यानं श्रान्तं ध्रुवस्मृतौ ।  \n\nसा च दृष्टित्वमभ्येति दृष्टिर्भक्तित्वमृच्छति ।। इति ।  \n\nमिथ्याभूतस्य ज्ञानमात्रनिवर्त्यत्वं युक्तमित्येतच्च मिथ्याभूततया भवदभिमतस्य तिमिरादिदोषस्य प्रतिभटादेश्च भेषजशस्त्रादिनिवर्त्यत्वोदाहरणेन प्रागेव दत्तोतरम् ।  \nअस्तु च मिथ्यात्वे धीबाध्यत्वे युक्तिः; न चात्र मिथ्यात्वम् ।  \n\n\"दृश्यत्वात् यदि मिथ्यात्वं प्रपञ्चस्याभिधीयते ।  \nब्रह्मणोऽपि च मिथ्यात्वं तत एवाभिधास्यते ।।''  \n\"ब्रह्मणो यदि दृश्यत्वं व्यावहारिकमुच्यते ।  \nप्रपञ्चस्यापि दृश्यत्वं तात्त्विकं किं त्वयेष्यते'' ।।  \nअपि च संसारमिथ्यात्वेऽपि, किं निवृत्तिशब्देन प्रतिभासमानमिथ्यार्थप्रध्वंसनमभिप्रेत्य तदर्थमपरोक्षधीगवेषणम्, उत तद्विषयज्ञानप्रध्वंसनम्, आहोस्वित् तत्कारणोच्छेदम्, अथवा तथाविधज्ञानान्तरानुत्पादम्, उत तद्विपरीतविषयावगाहरूपविषयापहारम्, यद्वा तद्विषयसत्यताध्यवसायशैथिल्यम्, अथान्यदेव किंचिदसांव्यवहारिकमिति ।  \nनाद्यः; क्वचिदपि मिथ्यार्थस्य प्रध्वंसाभावात्;  \nप्रध्वंसो हि स्वरूपस्य प्रच्युति; प्रतिपाद्यते ।  \nस्वरूपसत्यताऽभावे कस्य प्रच्युतिरुच्यते? ।। सत्यपितस्मिन् तेन तदुच्छेदायोगात् ।  \nअन्यथा बाधकज्ञानात्पूर्वं सुषुप्ते द्रष्टरि पुरुषे शुक्तिरजताद्यवस्थितिप्रसङ्गात् ।  \nसंविदधीनसत्ताकस्य तस्य तन्निवृत्तिरेव हि निवृत्तिः ।  \nआहुश्च  \n\"आरोपस्य निवृत्तिः स्यात् आरोप(प्य)स्यापि संक्षयः ।  \nतस्य स्वरूपशून्यस्य का निवृत्तिर्हि कथ्यते '' ।।इति ।  \n\nन द्वितीयः; तस्य बाधकज्ञानाभावेऽपि बाधकज्ञानवदेव स्वरसवाहिविनाशहेतुबलादेवाऽऽशुतर विनाशित्वात् ।  \nअन्यथा अनुदितबाधकज्ञानस्य भ्रान्तस्य सुषुप्त्याद्यभावप्रसङ्गात् ।  \nतथाऽऽहुः  \n\"न भ्रान्तिर्बाधकज्ञानात् नियमेन विनश्यति ।  \nन स्याद्धि भ्रान्तचित्तस्य सुषुप्तौ भ्रान्तिसंक्षयः''इति ।  \n\nयद्यपि उत्तरज्ञानमात्रमपि संस्कारादिवत् पूर्वज्ञाननिवर्तकमिष्यते, तथाऽपि यत्किञ्चिद विरुद्धविषयात् ।  \nपरोक्षज्ञानादपि पूर्वज्ञाननिवृत्त्युपपत्तौ विरुद्धविषयप्रत्यक्षज्ञानान्वेषणं निष्फलम् ।  \n\nन च तृतीयः; भ्रान्तिज्ञानकारणानुच्छेदे यथावस्थितप्रत्यक्षज्ञानानुदयात् ।  \nनह्यङ्गुल्यवष्टम्भतिमिरादिदोषेप्वनुवर्तमानेषु चन्द्रैकत्वसाक्षात्कारसम्भवः ।  \nसम्भवे वा किं तदुच्छेदेन ।  \nप्रत्यक्षानुवृत्त्यर्थं तदुच्छेद इति चेत्, न; तत्सामग्र्यनुवृत्तिमन्तरेण तदुच्छेदेऽपि तदसिद्धेः, तस्यां चानुवर्तमानायां तदवस्थानेऽपि विरोधाभावात् ।। स्वाभाविकप्रत्यक्षप्रतिबन्धकतया तदुच्छेदकल्पनमिति चेत्; किमत्र स्वाभाविकत्वम्? किं सामग्र्यां सत्यां स्वरसवाहित्वम्, उत नित्यस्वाभाविकत्वम्? आद्ये प्रागपि कथं तदवस्थाने प्रत्यक्षोदयः? अन्योन्याश्रयणात् ।  \nद्वितीयेऽपि नित्यस्वाभाविकप्रत्यक्षस्य च किं नाम प्रतिबन्धकम्? अयमत्र संग्रहश्लोकः  \n\"भ्रान्तिकारणसद्भावे प्रत्यक्षस्य ह्यसम्भवः ।  \nसम्भवे निष्फलैव स्यात् तदुच्छेदस्य कल्पना'' ।।  \n\"स्वानुवृत्त्यर्थमुच्छेदः सामग्र्यैवानुवर्तनात् ।  \nप्रतिबन्धनिवृत्त्यर्थमुच्छेदे प्रथमं कथम्'' ।।  \nप्रत्यक्षं कारणोच्छेदे तदुच्छेदस्ततोऽपि चेत् ।  \nअन्योन्याश्रयणं तु स्यात् प्रतिबन्धो न चात्मनि ।। इति ।  \n\nनापि चतुर्थः; प्रागभावस्यासाध्यत्वात् ।  \nतदनुवर्तनस्याप्यन्ततस्तत्प्रतियोगिकारणोच्छेद कोटिनिक्षेपात्, तस्य च निरस्तत्वात् ।  \n\nन पञ्चमषष्ठौ; परोक्षादपि तत्सिद्धेः ।  \nप्रत्यक्षमपि हि द्विचन्द्रादिज्ञानमनुवर्तमानं परोक्षेण चन्द्रैकत्वानुमानादिना बाध्यते ।  \nतावतैव चन्द्रद्वित्वाध्यवसायशैथिल्यं जायते ।  \nअन्यथा देहात्मभ्रमवता मनुमानेनाऽऽगमेन वा देहातिरिक्तात्मविस्रम्भो न स्यात् ।  \nपरोक्षबाधे भ्रमोऽनुवर्तत इति चेन्न; तुल्यमेतदित्युक्तत्वात् ।  \n\n\"सञ्जातेऽप्यपरोक्षेऽपि बाधे कारणसम्भवात् ।  \nअङ्गुल्याद्यैर्भवद्भ्रान्तिरुपष्टम्भनहेतुभिः'' ।।  \nनापि सप्तमः; तस्यासांव्यवहारिकत्वेनैतदर्थोपायोपदेशायोगात्, अन्वयव्यतिरेकागोचरत्वेना परोक्षपक्षपातविरहाच्च ।  \n\nएवं सामान्येनापरोक्षज्ञानानपेक्षायां कुतस्तत्कारणविशेषचिन्तेति अनुत्थानमेव शब्दजन्यप्रत्यक्षवादस्येत्यभिप्रेत्य भाष्यकारैरिह न संरम्भःकृतः-\"सत्यां सामग्र्यां ज्ञानानुत्पत्त्यनुपपत्तेः''(श्री भाष्यं-जिज्ञा) इत्यादिना ।  \n\"द्रष्टव्य'' (बृह 6.7.6) इत्यादेर्दर्शनसमानाकारविधिपरत्वोक्तेश्चेदमपि दूषितममंस्त ।  \nसमन्वयाधिकरणपूर्वपक्षे तु परोक्त्यैव दूषयिष्यति-\"न च शब्द   \nएव प्रत्यक्षज्ञानं जनयतीति वक्तुं युक्तं; तस्यानिन्द्रियत्वात्'' (श्री भाष्यं 1-1-4) इत्यादिना ।  \n\nअस्तु वा कथंचिदापरोक्ष्यपरिशेषः ।  \nतथाऽपि प्रत्यक्पराङ्मुखत्वादिलक्षणविरुद्धव्याप्त्या इन्द्रिय परित्यागे तुल्यन्यायतया वाक्यस्यापि परित्यागप्रसङ्गः ।  \nदर्शनादर्शनाभ्यां विशेष इति चेन्न; तदसिद्धेः ।  \nतत्सन्देहेऽपि न विरुद्धव्याप्तिरिति चेन्न; इन्द्रियादिष्वपि प्रसङ्गात् ।  \nअथ सत्यामेव विरुद्धव्याप्तौ गत्यन्तराभावात् तदनादरेण वाक्यस्यापरोक्षधीहेतुत्वं कल्प्येत, हन्त! तर्हि इन्द्रियादिष्वेव भक्तिरियं प्रयुज्यताम् ।  \nतथाच सिद्धे गत्यन्तरे किं वाक्येन? अयं तु निर्णयः-  \n\"विरुद्धव्याप्तिसद्भावो वाक्यस्यापि तथा भवेत् ।  \nअसद्भावो यदि भवेत्, सम एव द्वयोरपि'' ।।  \n\"दशमस्त्वमसीत्यादौ भवेत् वाक्यात् परोक्षधीः ।  \nसामग्र्युत्थापनात्पश्चात् प्रत्यक्षादपरोक्षधीः'' ।।  \nन च प्रत्यक्षादेरद्वैतगोचरत्वविरोधः; तेषामपि त्वदभिमतकूटयुक्तिभिस्तत्त्वमस्यादेरिवाद्वैत गोचरत्वस्थापनस्य शक्यत्वात् ।  \n\nयत्तु-प्रत्यक्षस्य न परोक्षात्परिभव इति-तदपि ज्वालैक्यबाधकभेदानुमानादिदर्शनेन निरस्तमेव।  \nयदपि ऐन्द्रियकप्रत्यक्षाच्छास्त्रजन्यप्रत्यक्षस्य प्राबल्यमुक्तम् तदप्यसत्, एकदोषप्रसूतत्वादेर्दर्शयिष्यमाणत्वात् ।  \n\n\"प्रत्यक्षं ब्रह्म गृह्णाति यदि च ब्रह्मदृश्यता ।  \nअब्रह्मालम्बनत्वे तु कथं नु बलवत्तरम्'' ।।  \nयत्पुनः अपरोक्षज्ञानस्य मोक्षहेतुत्वं श्रुतिसिद्धमितितावन्मात्राभ्युपगमेऽपि न नः काचित् क्षतिः ।  \n\nयत्तु शब्दादेव शब्दस्यापरोक्षधीहेतुत्वं दर्शितम्, तदपि हास्म्; अन्यपरत्वस्य आकुमारं प्रसिद्धेः ।  \nसाक्षात्कारहेतोर्मनसस्सहायतया दृढव्यवसायहेतुतामात्रेण वा तदुपपत्तेः ।  \nयथाश्रुतग्रहणे चक्षुष्ट्वादेरपि स्वीकर्तव्यत्वात् ।  \n\"श्रुतिस्मृती तु विप्राणां नयने द्वे'' इति हि श्रूयते ।  \n\"वेदान्तविज्ञानसुनिश्चितार्थाः'' (तै.महा ना-12) इत्यादिषु परोक्षव्यवसायमात्रमेवोच्यते ।  \nयत्तु विज्ञानमिति विशेषणेन विशेष विषयत्व सिद्ध्या निश्चयहेतुत्वे सिद्धेऽपि सुशब्देन विशेषणादपरोक्षनिश्चयहेतुत्वं सिद्धमिति, तदप्यत्यन्तपरिहास्यम्; अकम्पनीयव्यवसायविवक्षया सुशब्दप्रयोगात् ।  \n\nयःपुनः, \"तत्त्वमस्यादिवाक्यजन्यज्ञानत्वात्'' इति प्रयोग; स तज्जन्यश्रावणज्ञानेऽनैकान्तिकः ।  \nअतिप्रसङ्गश्च, वाक्यान्तरेष्वप्येवं प्रयोक्तुं शक्यत्वात् ।  \nपरिहारस्य च समत्वात् ।  \nविषयजन्येषु च व्याप्तेः सङ्कोचात् ।  \n\n\"न वाक्यजन्यताहेतुःप्रत्यक्षत्वे तु, किं पुनः।  \nअर्थजन्यत्वमेव स्यात् ततः सोपाधिकस्त्वयम्''।।  \nवाक्यविषयप्रत्यक्षेऽपि वाक्यस्यैवार्थत्वादर्थजन्यत्वोपाधेः साध्यव्यापकत्वाविरोधः ।  \nयश्च स्वप्रकाशार्थोपदेशरूपत्वात्, स्वतः प्रत्यक्षार्थविषयत्वाद्वेति, सोऽपि पूर्ववदेवानेकान्तः ।  \nदृष्टान्तस्य च साध्यविकलत्वं दर्शितमेवेति ।  \nप्रतिप्रयोगश्च-विगीतं वाक्यं न स्वार्थविषयप्रत्यक्षज्ञानजनकम्, वाक्यत्वात् ज्योतिष्टोमादिवाक्यवत् ।  \nतथा विगीता धीः न स्वविषये प्रत्यक्षा, वाक्यजन्यत्वे सति वाक्येतरविषयत्वात् स्वर्गयागादिसम्बन्धबुद्धिवत् ।  \nन चात्र श्रुतिविरुद्धतया कालात्ययापदेशः; श्रुतेरन्यपरत्वस्थापनात् ।  \nन चदशमस्त्वमसीत्यादिवाक्येन तज्जन्यज्ञानेन वाऽनैकान्तिकता; तत्र साक्षात्कारप्रसङ्गस्यापि निषिद्धत्वात् ।  \nन च पूर्वैरेव हेतुभिः सप्रतिसाधनता, उपलम्भानुरोधेनानतिप्रसञ्जकव्याप्तिमूलतया प्रबलत्वात्, समत्वेऽपि प्रकरणसमत्वापादनदशायामन्योन्यप्रतिरोधस्येष्टत्वेन तत्प्रसङ्गानुपपत्तेश्च ।  \n\nन च विपक्षे बाधकविरहादप्रयोजकता; अविशेषात् ।  \nशब्दान्तराणामपि प्रत्यक्षज्ञानजनकत्वस्य बाधकस्य च सत्त्वात् ।  \nन चाप्रत्यक्षार्थविषयतया तेषां तदनुत्पादकत्वमिति वाच्यम्; तथाऽपि अयं घटः, दशमोऽयमित्यादिवाक्यानां तत्प्रसङ्गात् ।  \nन चेह भवताऽपि शब्दस्य साक्षात्कारहेतुत्वमिष्यते ।  \nइष्यतां वा; तथाऽपि ज्योतिष्टोमादिवाक्यानां तत्प्रसङ्गो दुर्वारः ।  \nतत्रापि मनस्सहकृतशब्देनैव प्रत्यक्षज्ञानं जायत इति साहसस्य सुशकत्वात् ।  \nतावतैव तेषां प्रत्यक्षार्थविषयत्वस्यापि सिद्धेरवान्तरविशेषानिर्धारणादिति ।  \nअस्तु वा विपक्षे बाधकाभावः ।  \nस तु पूर्वेषामपि समान इति ।  \nतथाऽपि प्रतिरोधमात्रं सिद्धम् ।  \n\nनन्वस्ति पूर्वेषां विपक्षे बाधकं, आत्मविज्ञानस्य मोक्षसाधनत्वश्रुत्यन्यथानुपपत्तिः ।  \nतथा हि श्रुत्युपपत्तिभ्यां वाक्यार्थज्ञानादेव मिथ्याभूतसंसारनिवृत्तिरिति स्थिते, प्रत्यक्षस्य भ्रमस्य परोक्षबाध्यत्वायोगेन प्रत्यक्षपरिशेषे, ब्रह्मणि च सकलकरणागोचरे, अनुमानादिषु च साक्षात्कारवैदेशिकेषु, यदि वाक्यादप्यपरोक्षज्ञानं न स्यात्, अपवर्गोऽपि न स्यादेवेति ।  \nइदमपि दण्डघातसूदितदर्वीकरनर्तनम्, अस्याः परिपाटिकायाः आरम्भ एव निरस्तत्वात् ।  \n\nयः पुनरसावूहः,अपरोक्षत्वं तत्त्वमस्यादिवाक्यजन्यज्ञानवृत्ति, अपरोक्षनिष्ठात्यन्ताभावा प्रतियोगित्वात् ज्ञानत्ववदिति ।  \nअत्र तावत् वाक्यस्वरूपजन्यतद्विषयश्रावणसाक्षात्कारेण सिद्धसाधनता, प्रत्यक्षज्ञानहेताविन्द्रियार्थसन्निकर्षे अर्थस्येन्द्रियस्य च तुल्यकक्षयत्वात् ।  \nअथ पुनः तत्त्वमस्यादिवाक्य जन्यतदर्थविषयज्ञानवृत्तीति साध्यं विशेष्येत, तथाऽपि   \nपरोक्षतद्वाक्यार्थानुभवसंस्कारसहकृतश्रवणजन्य तदर्थप्रतिपादकत्वविशिष्टवाक्यस्वरूपसाक्षात्कारेण सिद्धसाधनतैव ।  \nस हि   \nप्रत्यभिज्ञात्मा विशेषणतया अर्थं, विशेष्यतया वाक्यं च विषयीकरोति ।  \nअथ तदर्थैकविषयकज्ञानवृत्तीति विशेषयसि, तथाऽपि ब्रह्मेतरविषयत्वधर्मेण हेतोरनैकान्किता ।  \nतत् खलु सम्प्रतिपन्नेष्वपरोक्षेषु सर्वेष्वपि वर्तते, न पुनः संशयत्वविपर्ययत्वचाक्षुषत्वादिवत् कुतश्चिदपरोक्षान्निवर्तते; तत्त्वमस्यादिवाक्यजन्ये तु ज्ञाने नैव वर्तते ।  \nतत्त्वमस्यादिवाक्यव्यतिरिक्तजन्योऽपि ब्रह्मसाक्षात्कारोऽस्तीति चेत्, हन्त! तर्हि वाक्यैकपरिशेषप्रयासं विस्मृतवानसि ।  \nतथासति वाक्यजन्यसाक्षात्कारकल्पनावैयर्थ्यं च; तत एव तत्कार्यसिद्धेः ।  \nयत्तु परोक्षत्वं तत्त्वमस्यादिवाक्यजन्यज्ञानवृत्तीति प्रत्यनुमाने सिद्धसाधनत्वमुक्तम्, तत्र यदि तत्त्वमस्यादिवाक्यजन्यज्ञानाभिव्यापीति प्रयुञ्जीत, तदा किं ब्रूयाः ।  \nश्रुतिविरोधात् कालात्ययापदेशमेव ब्रूम इति चेत्-हन्त! अद्यापि त्वया श्रुतिस्तपस्विनी कूटसाक्षिणी कल्प्यते ।  \nसा तु यथार्थवादिनी न   \nकिंचित् त्वदभिमतं ब्रवीति ।  \n\nयत्तु अपरोक्षत्वं ज्योतिष्टोमादिवाक्यजन्यज्ञानवृतीति प्रतिबन्द्यनुमाने विपक्षे बाधकाभावात् वैषम्यमुक्तम् तदत्रापि समानमेव ।  \nअर्थापत्तेः कल्पकासिद्ध्यादिनिरस्तत्वात् ।  \n\nपरोक्षादपि ज्ञानात् प्रत्यक्षोपमर्दादेः प्रागेव समर्थितत्वात् ।  \nप्रत्यक्षापेक्षायामपि तत्त्वमस्यादिवाक्यव्यतिरिक्तजन्येनापि प्रत्यक्षेण बाधोपपत्तावन्यथासिद्धेः ।  \nअस्ति च योगिप्रत्यक्षमदृष्टविशेषसहकृतान्तः करणजन्यम् आगमसमधिगम्यमास्तिकानाम् ।  \nश्रूयते हि रामायणे-\"रहस्यं च प्रकाशं चयद्वृत्तंतस्य धीमतः ।  \nतत् सर्वं धर्मवीर्येण यथावत् संप्रपश्यति''(श्री.रामा.बा-2-33)इति ।  \nयत्तु भाष्ये दर्शनसमानाकारत्वमुच्यते, तत् मोक्षसाधनभूताया ध्रुवानुस्मृतेरेव; न पुनर्धर्मवीर्यफलभूतयोगिप्रत्यक्षं निषिध्यते, तस्यापि श्रुतत्वात् ।  \nत्वदभिमतस्य तु श्रुतत्वं प्रतिक्षिप्तमिति तस्यैवासम्भवः ।  \nयद्यपि योगिप्रत्यक्षं फलमात्रमित्यस्मन्मतम्, तथाऽपि तदधीनायाःपरिशेषासिद्धेरन्यथा सिद्धेश्चोपन्यासो नानुपपन्नः।  \n\"क्लृप्तकल्प्यविरोधे तु युक्तः क्लृप्तपरिग्रहः'' इति न्यायात् ।  \nयदि च यत्किंचिद्विपक्षे बाधकमित्यभिमानमात्रेण परिगृह्यानुमिनोषि, तदा ज्योतिष्टोमादिवाक्येऽपि भवादृशःकोऽपि तथा तदभिमत्याऽनुमिनुयादेव ।  \n\nएवं सिद्धसाधनत्वानैकान्तिकत्वातिप्रसञ्जकत्वाऽऽभाससमानयोगक्षेमत्वान्यथासिद्धत्वादि दोषदूषितत्वादनुमानविशेषोत्प्रेक्षणमेव निपुणधियां सिषाधयिषितस्य प्रामाणिकत्वानुमितिमन्तर्गतां सूचयति ।  \nअत एवामिस्मन्नर्थे महाविद्यादिप्रयोगान्तरमनोरथोऽपि भग्नः ।  \nयत्तु शब्दस्य प्रत्यक्षान्तर्भावप्रसङ्गेस्वतोऽपरोक्षब्रह्मात्मविषयशब्दान्यत्वे सति अपरोक्षप्रमितिकारणत्वं प्रत्यक्षान्तर्भावप्रयोजकमित्युक्तम्, तत् तत्त्वमस्यादेरपरोक्षधीजनकत्वे वक्तव्यम्; तत्तु नाद्यापि सिद्ध्यतीति तत्प्रसङ्गो दुर्वारः ।  \n\nतदेवं वाक्यजन्यसाक्षात्कार सिद्धेः परिशेषात् तज्जन्यपरोक्षज्ञानेनैवाप्रतिबद्धसामग्रीसमुद्भवेन बाध इति स्थितौ श्रवणादिविधिनैरर्थक्यं प्रागुक्तं सुस्थितमेव ।  \nततश्च श्रुतवेदान्तानां संसारानुवृत्तिदर्शनविरोधो दुर्वारः ।  \nबाधितानुवृत्तिस्तु बाधिता(वाद-5) ।  \nजीवन्मुक्तिं च विस्तरेण दूषयिष्यामः(वाद-31) ।  \nतदेवम् अनुमानाऽऽगमार्थापत्तीनां प्रतिक्षेपात्, प्रत्यक्षोपमानादेश्च तत्रासंभवात्, त्वयाऽप्यनङ्गीकृतत्वाच्चनिष्प्रमाणतया तत्त्वमस्यादेः साक्षात्कारजनकत्ववचनं प्राचामाचार्यवन्दकानांप्रलोभनमात्रमित्युत्पश्यामः ।  \n\nइति श्री कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां शब्दजन्यप्रत्यक्षभङ्गवादः सप्तमः ।।7।।"
              },
              {
                "author": "Nrisimharaja",
                "commentary": "7 ---\nपूर्ववादे शब्दादपरोक्षज्ञानं नेति वक्ष्यत इत्युक्तं प्रपञ्चयन् वादार्थं संङ्गृह्णाति ।विभूत्यंश इति।वादार्थं सूचयतिश्रुतिर्जात्यंधानामिति। जात्यंधानांरूपादिज्ञानमिव श्रुतिजन्यज्ञानमपि परोक्षमेवेतिभावः ।स्वविषयं चक्षुः स्वगोचरापरोक्षज्ञानं । यद्वा अप्राकृतं चक्षुः ।\nचित्तविक्षेपः चित्तव्यापारः । ननु परोक्ष ज्ञान जनकश्शब्दो परोक्षजनको न भवतीत्यत्राहनचेति। अन्वयव्यतिरेकाभ्यांकारणत्वं तौ शब्देपि समाविति भावः । किन्तु दशमस्त्वमसीत्यादौ ज्ञानमात्राजनकत्वात्तदभावः शङ्क्यते ।यद्वा ज्ञाने सत्यपि परोक्षत्वान्नाद्य इत्याहनह््यत्रेति। द्वितीयं प्रतिवक्तिसन्नपिचेति। उभयत्र स्वानुभवं प्रमाणयतिस्वधीति। किंच परोक्षविषयकप्रमाणत्वेनैव परोक्षज्ञानजनकत्वादपरोक्षविषयक प्रमाणस्य परोक्षजनकत्वायोगात् पारिशेषाद(प्रवर्तक) प्यपरोक्षजनकत्व मित्याहप्रत्यक्षेचेति। प्रत्यक्षविषयप्रमाणस्यापि परोक्षज्ञानजनकत्वे चक्षुषा शुक्तित्वप्रकाशस्यापि परोक्षत्वाविरोधादपरोक्षप्रकाशस्यैव भ्रमनिवर्तकत्वाद्रजतभ्रमस्तस्मिन् सत्यपि स्यादित्याहअन्यथेति। केचित्तु प्रत्यक्षविषय शब्दस्य परोक्षज्ञानजनकत्वे रजतप्रत्यक्ष भ्रमवतः (\n \n ) वेशशाद्रजत भ्रमावृत्तिर्नस्यादित्याहअन्यथेतीत्याहुः। ननु निवर्तकज्ञानं परोक्षमस्तु तदिन्दियकरणत्वं चास्त्विति शङ्कतेनचायमिति। नन्वस्तु वाक्यादपि परोक्षज्ञानं तथापीन्द्रियजन्यमेव \nनिवर्तकमस्त्वित्यत्राहवाक्यमन्तरेणापीति।दशमस्त्वमसीतिवाक्याभावे तादृशभ्रमनिवृत्त्यभावान्निवर्तकज्ञानं वाक्यादेवेत्यर्थः ।अन्यतरेणेति। वाक्येन्द्रिययोर्निरपेक्षकरणत्वेन क्लप्तयोरन्यतरसहकारित्वे मानाभावाद्रत्नतत्वाधिगमेपि शाब्दज्ञानस्य तज्जन्यसंस्कारस्य वासहकारित्वं न शब्दस्येति भावः । ननु चक्षुरादीनां प्रत्येकं व्यभिचारात् शाब्दज्ञाने च वैजात्यस्याक्लप्तत्वान्नेन्द्रियस्य वाक्यसहकारित्वं सम्भवति । कारणत्वं तु सम्भवति । प्रत्यक्षे चाक्षुषस्पार्शनादिवैजात्यस्य क्ल्प्तत्वादिति शङ्कतेकिन्नामेति। विपरिवर्तापादनेपि किं शब्दकरणकत्वनिर्धारकमिति पृच्छतितथापीति ।चक्षुरादेर्व्यापाराभावान्मनसश्च क्वापिकरणत्वानंगीकाराच्छब्दस्यैव करणत्वं वाच्यमित्याहअन्धस्येति। ननु प्रत्यक्षबाधाभावेपि कार्यभेदज्ञापकान्मनोघटितप्रत्यक्षसामग्रीशाब्दसामग्रीभेदात् यौक्तिकभेदोस्त्विति शङ्कतेन चेति। मनोमात्रघटिता न धीभेदसामग्री । किन्त्विद्रियादेस्सहकारिणीति न सामग्रीभेदरूपबाधकमित्याहकदाचिदपीति। अन्यथा अयं घट इत्यादावपि धीभेद प्रसङ्गादिति भावः ।\nअस्ति स्त्रीत्वं दुग्धजननोपाधिरिति शङ्कतेअस्तीति । अन्यथेति ।चक्षुरादीनां ज्ञातानां रूपादिज्ञानजनकत्वं न स्यादिति कारणज्ञानमेव न कारणं किं पुनस्तद्विशेषज्ञानमिति भावः । उक्तार्थे सम्मतिं दर्शयतियथाहुरिति। नन्वत्यंताज्ञातत्वे यस्तु सत्ता नास्तीति कथं ज्ञातस्य कारणत्वमित्यत आहन चास्येति। स्वतो परोक्षार्थगोचरत्वेनैव प्रमाणस्यापरोक्षज्ञानजनकत्वा(त्व)निश्चयादित्यर्थः । मिथ्याभूतस्य वस्तुनो मिथ्यात्वं निवर्तकज्ञानापरोक्ष्यनियतमिति ।\nतत्वमस्यादिवाक्यजन्यज्ञाननिवर्त्यप्रपञ्चमिथ्यात्वं तद्ज्ञानापरोक्ष्यं विनानुपपन्नमिति तर्केणाप्रयोजकत्वं निराकरोतिनिवर्त्येति। ननु मिथ्यात्वं प्रपञ्चस्यासिद्धं दूरे ज्ञानमत्र निवर्त्यत्वं चेत्यत्राहस्वत इति। स्फटिकमणौ सन्निहितबीजपूररागप्रतिभासवद्ब्रह्मणि प्रपञ्चावभासः प्रपञ्चस्यमिथ्यात्वेप्युपपन्नं मथ्यात्वं च ज्ञाननिवर्त्यत्वं । तत्वं च श्रुतिसिद्धमित्यर्थः । ज्ञानमात्रनिवर्त्यत्वे युक्तिमप्याहमिथ्याभूतस्येति।मिथ्याभूतस्य ज्ञानमात्र निवर्त्यत्वं युक्त चेत्यन्वयः । ननु परोक्षत्वेपि निवर्तकत्वमस्त्वित्यत्राहन च परोक्षमिति। शुक्तिरजतादौ तथा दर्शनादिति भावः ।\nमनसोपीति। सहकारि विशेषमनासाद्य मनसा सोऽहिमिति ज्ञानासम्भवादित्यर्थः ।तस्यैवेति। यदसाधारणमासाद्य मनो बहिर्गोचरप्रमां जनयति तस्य करणत्वनियमादिति भावः । युक्तयन्तरमाहमनसश्चेति। यद्यपि शब्दस्यापि तादृशसाक्षात्कारकारणत्वमसिद्धं । तथापि तादृशज्ञानकारणत्वं सिद्धं ।मनसस्तु तदुभयं चासिद्धं कल्पनीयमिति लाघवाच्छब्दस्यैव साक्षात्कारजनकत्वकल्पनं युक्तमिति भावः ।तथात्वे चेति। मनसस्तादृश साक्षात्कारकरणत्वस्य दृष्टचरत्वे श्रवणादि सापेक्षापरोक्षज्ञानेप्यन्यत्रक्लप्त मनस एव करणत्वेन शब्दस्य करणत्वाभावात्परोक्षज्ञानेतु श्रवणादि नैरपेक्षयात्तद्वै्यर्थ्यमिति भावः ।ननु मनोग्राह्यत्वं श्रुतिसिद्धं न कल्प्यमित्यत्राहन चक्षुषेति।अतएवेति। व्यवस्थानुपपत्तेरित्यनन्तरं मनोग्राह्यत्वं न सम्भवतीति शेषः। मनसः स्वतोऽपरोक्षजनकत्वमेव नास्ति दूरे ब्रह्मगोचरापरोक्षज्ञानजनकत्वमित्याहन चेति। अत्र किं मनोमात्रस्य जनकत्वं उत भावनासहकृतस्य । आद्येपि ब्रह्मगोचरसाक्षात्कारजनकत्वं यद्वा सुखादिगोचरसाक्षात्कारजनकत्वमिति विकल्पमभिप्रेत्याद्ये आहआत्मन इति। न द्वितीय इत्याहसुखादेस्त्विति। प्रथमद्वितीयमाहभावनेति। भावना - संस्कारःभावनासहकृतमनोजन्यत्वेन पराभिमतस्येत्यर्थः ।पथिकेति। प्रोषितचिन्तायाः प्रियतमायाः साक्षात्कारवदित्यर्थः । ननु भ्रमरूपत्वेपि साक्षात्कारजनकत्वं सिद्धमित्यत्राहभ्रान्तिरूपेति।\nपूर्वपरोक्षज्ञानस्य निवर्तकत्वादर्शनात् अपरोक्षपरिशेषः प्रमाणान्तराणां अप्रवृत्तेः वाक्यपरिशेषश्चोक्तः । इदानीं परोक्षस्यापरोक्षस्य वा निवर्तकत्वासम्भवात् अपरोक्षत्वं शब्दजन्यत्वं च परिशेषयतिकिं चेति। न्यूनत्वात्परोक्षं न क्षमं समत्वादक्षजं च न क्षममित्यर्थः ।\nश्रुतिरपि शब्दस्यापरोक्ष ज्ञानजनकत्वं तस्यैव निवर्तकत्वं चाह तत्साक्षात्कारस्य चेति।निचाय्य - साक्षात्कृत्य, चायृ - दर्शने इति घातुः । मृत्युः - संसारः तस्मै दर्शयति उपदेशेन - साक्षात्कारंजनयतीत्यर्थः ।वेदान्तेतिविज्ञानं - विशेषज्ञानसाधनं । तेन वेदान्तेन सूपसर्गवशात् साक्षात्पदार्थः इत्यर्थः ।स्वाध्यायः चक्षुः । साक्षात्कार साधनमित्यर्थः ।न मांसचक्षुरितिमासंचक्षुर्निषेधात् श्रुतिचक्षुरनुमतमिति भावः ।\nप्रयोगश्चेति। नन्वयमसिद्धो हेतुः । वाक्यार्थज्ञाने वाक्यस्यापि तत्वेनाजनकत्वात्तद्ज्ञानस्यैव जनकत्वादितिचेन्न । प्रयोज्यत्वस्य विवक्षितत्वात् । नच तत्प्रयोज्यनुमित्यादौ व्यभिचारः । तदन्यत्वस्यापि विवक्षणात्।तत्रैव प्रतिज्ञायामिति। विगीतं तत्वमस्यादि वाक्यजन्यज्ञानं पक्ष इत्यर्थः ।अपरोक्ष विषयत्वादिति। अपरोक्षविषयकज्ञानत्वादित्यर्थः तेन नेच्छादौ व्यभिचारः ।तत्वमस्यादि वाक्यमिति। साक्षात्कारजनकमित्युक्तेः सगोचर श्रावणज्ञानजनकत्वात् सिद्धसाधनं अत उक्तंस्व \nप्रतिपाद्येतिवाक्यस्यापि लक्षणया स्वप्रतिपाद्यत्वं यदि तदा तदन्यत्वेन वा विशेषणं देयं । स्वर्गकामादि वाक्ये व्यभिचारवारणाय हेतौ स्वप्रकाशार्थेति विशेषणं देयं । यदाकदाचिदपरोक्षार्थगोचर गामानयेति वाक्ये व्यभिचारवारणायस्वत इति। ननु यज्ञदत्तं प्रति मम सुखमस्तीति देवदत्तोदीरित वाक्ये व्यभिचारः । श्रोतुरपरोक्षार्थविषयत्वादित्यर्थस्य विवक्षितत्वात् । नचासिद्धिः। तत्त्वं पदार्थयोरपि स्व प्रकाशतया तं प्रत्यपरोक्षत्वात् । अपरोक्षत्वमित्यावृत्त्या तत्वमस्यादि वाक्यजन्य ज्ञानवृत्तीत्यर्थः । यद्यप्यत्यंतभावाप्रतियोगित्वमात्रस्यास्य ध्यातद्वारकविशेषणं व्यर्थं । तथापि तादृशप्रतियोगित्वाभावरूपवशिष्टाभावेन विशेषणावैयर्थ्यमिति ध्येयं । सप्रतिसाधनता सत्प्रतिपक्षत्वं । किंचिद्ज्ञानवृत्तित्व विवक्षायां सिद्धसाधनमित्याहसिद्धसाधनादिति।। सिद्धसाधनतामुपपादयतितेषामेवेति। अत एव प्रति बन्धनिरासाय श्रवणाद्यपेक्षेति भावः । यावद्ज्ञानविवक्षायां दोषमाहपूर्वोक्तेति। निचाय्य तं इत्यादिनेत्यर्थः ।\nचरमानुमानस्य आभाससाम्यमाहन चेति। अपरोक्षत्वं अग्निहोत्रादि वाक्यजन्यज्ञानवृत्तीत्यपि प्रयोक्तुं शक्यमित्यर्थः । अपरोक्षत्वाभावे प्रामाण्यं न स्यादित्यत्राहनहीति। चार्वाकव्यतिरिक्तानां तन्नियमाभावादिति भावः । अनुष्ठानानुपत्तिरपि नेत्याहनापीति। अनुष्ठानमत्रक्रिया परोक्षादपि जन्यत इत्यर्थः ।तत एव। अनुष्ठितादेव ।फलकामनाया इति। अनेन इदं भूयादिति फलकामनायाइत्यर्थः । फलसंबन्धः - फलसाधनत्वं।अत एवेति। प्रवृत्तः क्रियाजनककृतीत्यपौनरुक्त्यमित्याहइहत्विति।स्वोक्तानु माने निवर्त्यमिथ्यात्वान्यथानुपपत्तिरित्यर्थः ।एवमिति। अग्निहोत्रादिवाक्यजन्यज्ञानमपरोक्षं तद्वाक््यजन्यत्वात् तद्वाक्यजन्य श्रावणवत् । तथा स्वप्रतिपाद्यापरोक्षजनकं अग्निहोत्रावाक्यं दशमस्त्वमसीति वाक्यन्यतरत्वात्, दशमादि वाक्यवदिति प्रयोगो द्रष्टव्यः ।महाविद्याजातय इति । (1) \"\"तत्वमस्यादिवाक्यजन्यज्ञानं साक्षात्वातिरिक्तस्ववृत्तिधर्मातिरिक्तधर्माधिकरणं मेयत्वात् घटवत्'' । (2) तत्वमस्यादिवाक्यं साक्षात्कारजनकत्वातिरिक्त स्ववृत्ति धर्मातिरिक्त धर्माधिकरणं मेयत्वात् घटवत् । (3) साक्षात्वं तत्वमस्यादिवाक्यजन्यज्ञानवृत्तित्वातिरिक्तस्वधर्मातिरिक्तधर्मवत् मेयत्वात् घटवदिति महाविद्याप्रयोगो द्रष्टव्यः । ननु महाविद्यानामेव विशिष्यतर्कापेक्षेति कुतः अनुमानमात्रस्य तर्कापेक्षितत्वादित्यत्राहस्वपरपक्षेति। स्वेनैव प्रति पक्षसंभवाद्विशिष्योक्तिरिति भावः । यत्रानुकूलतर्कवत्वं न तत्साध्यसाधने सत्प्रतिपक्षत्वमित्याहतत्रेति।\nशब्दस्य पृथक्प्रमाणत्वेन परिगणनविरोधमाशंकतेनन्विति।योगिमनोन्यत्वे सतीति। ननूत्तानप्रत्यासत्या भाग्यगोचरापरोक्षजनकास्मदादिमनसोंतर्भाव प्रसंग इति चेन्मनोन्यत्वस्यैव विवक्षितत्वात् ।इहापीति। शब्दन्यत्वेसतीत्येव विवक्षितं । इतरत्स्वरूपकथनार्थमितिद्रष्टव्यं ।पूवत्रेति।यथा मनसः प्रत्यक्षजनकत्वेपि बाह््यप्रत्यक्ष प्रमाणान्तर्भावो बाधितत्वाद्यथा नास्ति तथेन्द्रियान्तर्भावोऽपि तथा नास्तीत्यर्थः । ननु कथमिष्टप्रसंगः चक्षुरादि विशेषान्तर्भावाभावे सा मानांतर्भावायोगादित्यत्राहऐकराश्य इति। चक्षुराद्यवान्तर भेदाश्रयण वच्छाब्दरूपावांन्तरभेदाश्रयणसंभवान्नयावद्विशेषान्तर्भावा भाव इति भावः ।तदेतत्विति। ऐकराश्यमित्यर्थः । तद्दर्शनस्य - साक्षात्कारजनकत्वदर्शनस्य ।प्रागुक्तप्रतिबन्धेति। प्रागुक्तभेदवासना कृतप्रतिबन्धनिवर्तकत्वेनारादुपकारकत्वादन्यथा जातमपि, साक्षात्कारज्ञानं न भ्रमं निवर्तयतीत्यर्थः । यद्वा वाक्यं प्रतिबन्धान्नापरोक्षधीजनकमिति श्रवणादेव प्रतिबन्धनिवर्तकत्वं फलोपकारकत्वं साक्षात्काररूपफलजनने सहकारित्वमित्यर्थः ।\nतदात्विकेत्विति। संवित्स्वप्रकाशेति वाक्यजन्यसर्वसंवित्स्व प्रकाशविषयिण्यास्संविदस्तदानीं वर्तमानत्वेपि तासां संविदामवर्तमानत्वात् सर्वसंवित्स्वप्रकाशत्वं ना परोक्षमिति तद्विषयिणी संविन्न प्रत्यक्षेत्यर्थः । तत्र हेतुमाहयतइति । अपरोक्षार्थविषयत्वप्रयुक्तत्वात् ज्ञानापरोक्षस्येत्यर्थः । नत्वेतत्संवित्स्वप्रकाशत्वं एव । सर्वसंवित्स्वप्रकाशत्वं एतच्चापरोक्षमेवेति तद्विषयत्वेना परोक्ष्यं स्यादित्याशंक्य निराकरोतिनचेति। वस्तुतस्संविदस्स्वप्रकाशत्वं न स्वतो परोक्षं तेन ज्ञानेन अप्रकाशादित्यपि ध्येयं । सर्वसंविदामैक्येपि पारोक्ष्य व्यवहारानुसारेण भेदस्यावश्यकत्वे तद्रीत्या स्वप्रकाशत्वमपि नानेति नैकापरोक्ष्यमात्रेण सर्वापरोक्ष्यमित्याहतदैक्येपीति। ननु संवित्स्वप्रकाशेति स्ववाक्यजन्य ज्ञानस्य स्वप्रकाशत्वेनापरोक्षत्वात्वात् तज्जनकत्वेन अपरोक्षत्वा हेतुत्वं सिद्धमेव । नच प्रत्यक्षांशे जनकत्वमेव साध्यं । अन्यथा सिद्धसाधनात् । वाक्यं च विषयांश एव हेतुः । न स्वजन्य ज्ञानांशेपीति । अतः प्रत्यक्ष जनकत्वं नास्त्येवेति वाच्यं । तदंशेपि वाक्यातिरिक्तकारणादर्शनेन तस्यैव कारणत्वादिति शङ्कतेवाक्येति। एवं तर्हि सिद्धसाधनं हेतुविशेषण वैयर्थ्यंचेत्याहतर्हीति। ननु विषयप्रकाशांशात् भिन्नप्रत्यक्षांशजनकत्वं साध्यं । अनुमानादिषु वह्निमानितिजानामीत्यत्र वह्निमानित्यंशो विषयांशः। संवित्स्वप्रकाशेत्यत्र तु तज्जन्यज्ञानस्यापि । संवित्वेन विषयांत्तर्भावात्तत्वप्रकाशेनैव \nस्वव्यवहारोपपत्तौ जानामीत्यंशांतर कल्पकाभावात्स्वप्रत्यक्षत्वरूपस्वात्म प्रकाशांशो विषयप्रकाशांश्चाभिन्न एवेत्यदोष इति शङ्कतेसत्यमिति। संविदित्यतीतानागत स्वपरसाधारण संविन्मात्रगोचरविषयप्रकाशांशमात्रेण जानामिति तदातन व्यक्तिमात्र गोचर तदाश्रयपुरुष विशेषसंबन्धित्वादिविशिष्टव्यवहारस्य जानामीत्यंशांतरेण । संभवात् ततश्च दृष्टान्तासिद्धिरिति परिहरतिनेति।यद्यपि विषयांशेऽपि स्वस्यान्तर्भावो अत्स्येव तथापि संविदं तरांश इव एतदंशेपि परोक्ष एवेति भावः । यद्यपि विषयांशेऽपि स्वस्यान्तर्भावोऽस्त्येव । तथापि संविदन्तरांश इव एतदंशेऽपि परोक्ष एवेति भावः ।दर्शितत्वादिति। दर्शितप्रायत्वादित्यर्थः । दशमस्त्वमसीत्यत्रापि असिद्धिं दर्शयतिएवमिति । सिद्धानुवादेति।प्रत्यक्षतो ज्ञातार्थविषयकमित्यर्थः । प्रमैव कुतो स्यादित्यत्राहपरोक्षेति। प्रागविदितस्वात्मदशमत्वस्य यदि तस्य चिद्विशिष्टगोचरज्ञानेऽपि प्रत्यक्षता धीः सभ्रान्तिरेवेत्याहउद्देशेति। प्राचीनोद्देशांश प्रत्यक्षभेदभ्रम इति भावः। अयं पर्वतो वह्निमानिति पर्वतस्य प्रत्यक्षत्वात् गुरुत्वाश्रयस्य प्रत्यक्षत्वादिति भावः ।\nआपरोक्ष््यादिति। परोक्षत्वापरोक्षत्वयोर्ज्ञानधर्मतया तद्भेदेन प्रत्यक्षविषयो परोक्षप्रकाशस्य नव्याघात इति भावः ।विषयधर्मत्वेऽपीति। ज्ञाने परोक्ष्यापरोक्ष्येन विषयनिबन्धने । अपितु करणनिबन्धने ।इन्द्रियलिंगादिजन्यज्ञानेषु वैलक्षण्यानुभवात् । तथाच विषयधर्मत्वेपि करणद्वयप्रवृत्तौ तन्निबन्धन परोक्षापरोक्षरूपज्ञानद्वयमविरुद्धमिति भावः ।कालभेदेनेति। परोक्षे विविधैक्येपि तत्वमस्यादि वाक्यात् श्रवणात्प्राक्परोक्षज्ञानस्याश्रवणाद्यनन्तरं परोक्षज्ञानस्यङ्गीकारादितिभावः । विपरीतवासनासत्वे कथं परोक्षमपि ज्ञनमित्यत्राह। विपरीतेति। प्रत्यक्ष एव विपरीतवासनायाः प्रतिबन्धकत्वं नतु परोक्ष इति श्रवणात्प्राक्परोक्षज्ञानस्य त्वयाङ्गीकारादिति भावः ।यदि प्रत्यक्ष इति। शुक्तिप्रकाशोऽपि परोक्ष एव स्यादितिभावः ।किं शुक्ताविति। रजतत्वप्रकाशवत् शुक्तित्वप्रकाशोप्यपरोक्ष एवेति भावः ।नन्वपरोक्षेपिशुक्तित्वेन परोक्षप्रकाशं नापाद यामः । किन्तु विरुद्धयोरविरोधाङ्गीकारे शुक्तित्वेन भासमाने रजतभ्रमस्स्यादिति शङ्कतेअथेति। प्रतिबन्धकाभावस्य कारणत्वपक्ष आहविशेषाग्रहेति।इहत्वितिविषयगतमपरोक्षत्वं न परोक्षज्ञान प्रतिबन्धकं । नापि तदभावः कारणमिति भावः ।तथाविधेति।परोक्षविषयप्रयोग इति वा परोक्षविषयप्रयोगेपि तच्छक्तेस्तदवस्थत्वादिति शब्दरूपसामग्रीदर्शितेत्यर्थः ।अत एवेति। परोक्षप्रत्यक्षस्यापरोक्ष विषयेप्यंगीकारेण व्याप्तिरूपांगवैकल्यात्तर्का भासतेत्यर्थः ।\nविपर्यय इति। यदि वह्णिर्नस्यात्तर्हि धूमोपि न स्यादित्यत्र तर्के तस्माद्वह्निमानिति विपर्ययपर्यवसाने धूमस्य पराभीष्टस्य स्वाभीष्ट वह्निसाधकत्वमित्यर्थः । स्वानिष्टं प्रसंजकमित्यत्र हेतुमाहप्रसञ्जकेत्विति। प्रसञ्जिकविपर्यय पर्यवसानात्प्रसंजिकस्येष्टत्वे तदभावस्यानिष्टत्वादनिष्टपर्यवसानमित्यर्थः । परानिष्टमेव प्रसंजनीयमित्यत्र हेतुमाहस्वाभीष्टेति। आपाद्यविपर्ययस्य इष्टसाधनत्वादापाद्यस्य तु पराभीष्टत्वे तदभावासिद्धेर्न स्वेष्टसिद्धिरित्यर्थः ।\nउभयमिति। प्रसञ्जकं च स्वेष्टप्रसञ्जनीयं परेष्टमित्यर्थः । प्रसञ्जकस्य स्वेष्टत्वमुपपादयतिस्वत इति।मिथ्यैतदिति। परोक्षज्ञानस्य मिथ्यात्वेन तदभावस्य परमार्थत्वेनष्टेत्वात् इष्यमाणाभाव प्रतियोगित्वेनानिष्टत्वं युक्तमिति भावः ।पश्चात्तनेति। श्रवणाद्यनन्तरभाविप्रत्यक्षस्यापि मिथ्यात्वात्तदप्युक्तगत्यानिष्टमित्यनेन तर्केणानिष्टमेव सिध्यतीत्यर्थः । किंच परोक्षाभवस्तत्र न संभवति येन तस्यानिष्टत्वं स्यादित्याहशुक्ताविति। स्मर्तुमर्हसीत्यनन्तरं तन्न संभवतीति शेषः । असम्भवमेवाहसत्यमिति।\nयद्वा शुक्तावित्येत्पूर्वस्य उपपादकतया योज्यं । किं चाभावस्य सत्यत्वादेवहि परोक्षज्ञानस्य प्रतियोगिनोनिष्टत्वं वाच्यं । अभावस्य सत्वं च शुक्तिरजतयोरिव मिथ्यात्वस्याविरोधापादकत्वात् वाच्यं तच्च न सम्भवति । सत्यमिथ्यात्वयोर्विरुद्धत्वादन्यथा बाध्यबाधकभावानुपपत्तेः । तस्मात्परोक्षतद भावयोरविरोधासिद्धेः । परोक्ष प्रतियोगिकाभावासम्भवात् । न प्रसञ्जकस्यानिष्टत्वमित्याहसत्यं विरोधादिति। सत्यं शुक्तित्वमित्यन्वयः ।अविरोधापादकं न भवतीति। परोक्षतद भावयोरिति शेषः ।तर्कप्रसञ्जनीयस्य परेष्टत्वं दर्शयति ।प्रसञ्जनीयं दर्शयति ।प्रसञ्जनीयं चेति। परोक्षज्ञानस्या परोक्षभ्रमानिवर्तकत्वेपि शाब्दज्ञानसचिवेन्द्रियेण जातापरोक्षज्ञानादेव भ्रमनिवृत्तिस्यादित्यत्राहदुष्टेन्द्रियेति। दोषमाहात्म्याप्तोपदेशे सत्यपि क्वचिन्नतत्वापरोक्षमुत्पद्यते किन्तु भ्रम एवेत्यर्थः ।अन्यथेति।दोषमात्राद्भ्रमाभाव इत्यर्थः ।एवं विरुद्धयोस्सन्निपाते शुक्तित्वज्ञाने सत्यपि रजत भ्रमस्यादित्यापादनार्थंमभिप्रेत्य तत्र दोष उक्तः । इदानींत्वपरोक्षेपि परोक्ष प्रवेशोस्तिचेच्छुक्तित्वेना परोक्षेऽपि रजतत्वेन परोक्षस्यादित्यापादनार्थमभिप्रेत्य दोषमाहतथेति। अयोग्यताज्ञानं प्रतिबन्धकंनेति भावः।विशेषत इति। प्रत्यक्षयोग्यार्थविषयकं विशेषतोदृष्टं । तदयोग्यार्थ विषयकं सामान्यतोदृष्टमभिप्रेतं। तथाविधेति। प्रत्यक्षार्थगोचरेष्वित्यर्थः । ननुतदानीमपरोक्षे परोक्षप्रकाशोव्याहतः।अग्न्यादिर्नतथा । ब्रह्म तु नित्या परोक्षत्वात्तथैवेति शङ्कतेयोग्यतेति। तत्र किं तदानीं प्रत्यक्षत्वमात्रं विवक्षितं उत तत्पुरुषस्येति विकल्पमभिप्रेत्याद्या आहयस्य कस्यचिदिति। \nआरण्यकानां योगिनामिवास्य हिरण्यगर्भादेश्च प्रत्यक्षत्वादित्यर्थः । द्वितीयं शङ्कतेतथापीति। प्रतिवक्तितर्हीति। तत्र परोक्षज्ञानस्य व्याघाताभाव इति भावः । ननु प्रत्यक्षयोग्यताह्यनन्तरभावि प्रत्यक्षत्वमविवक्षितमिति शङ्कतेयत्पुनरिति। ननु तदा प्रत्यक्षत्वमेव विवक्षितं । यदा दशमत्वप्रत्यक्षं तदाह्यपरोक्षज्ञानसमर्थनमिति स एव दृष्टान्त इत्यत्राहयदाचेति। ननु स्वत इति न विशेषणं । अपितु स्वरूपकथनमात्रं इत्यत्राहइष्यतां वेति। अस्तु योगि प्रभृतीन्प्रति जनकत्वमित्यत्राहतथा चेति। अस्त्वनुमानादेरपि साक्षात्कारजनकत्वमित्यत्राह - तथाचेति। भवति को दोष इत्यत्राहततश्चेति। शूद्राणां त्रैवर्णिकत्वेप्यनुमानाधिकारस्य अनपायात् तेषामप्यानुमानिक ब्रह्म गोचरापरोक्षज्ञानत्वाद्ब्रह्म विद्याधिकारादिति भावः ।\nश्रवणादिवैयर्थ्यमादि शब्दार्थः ।किं चेति। सुखदुःखादिष्विव सर्वेष्वपि साक्षिवेद्येषु साक्षात्वाविशेषादिति भावः । ननु दृष्टान्तासिद्धिः स्वतोपरोक्षार्थ विषयत्वं तदस्त्येव आत्मस्वरूपमादायेतिचोदयतियद्यपीति। किमयं हेतुः स्वतो आपरोक्षार्थांशे अपरोक्षजनकत्वसाधकः उततदर्थमात्रे । न द्वितीयः ।त्वं घटश्चतिष्ठतः इत्यत्र घटांशेप्यपरोक्षापत्तिरिति द्वितीयस्य निरस्तत्वाद्याभिप्रायेण दोषमाहतत्रापीति। संख्याविशिष्टापरोक्षज्ञानजनकत्वं न स्यादित्यसिद्धिरिति भावः ।अन्यथेति। संख्याविशिष्टाकारेणस्वतोऽपरोक्षत्वे वाक्यवैयर्थ्यमिति भावः ।अनुग्राहकतर्काभावादिति। उक्तरीत्या व्याप्त्यभावादिति भावः ।विरुद्धत्वादितिवाक्यत्वेन परोक्षजनकत्वादपरोक्षजनकत्वाभावव्याप्तेवाक्यस्येति भावः। अत एवेति।विरुद्धत्वादेव स्वतो परोक्षार्थ विषयत्वं नापरोक्षजनकत्वावच्छेदकमित्यर्थः । असिध्यन्यथासिद्धी उपपादयतिसत्यमेवेति। सत्यत्वसाधकं मिथ्यात्वस्यासिद्धिः । सिद्धासत्यत्वेवा मिथ्यात्वेवा भगवत्संकल्प निवर्त्यत्वसाधनादन्यथासिद्धिरिति भावः । वेदनमिति प्रागेव व्याख्यातं ।\nमिथ्याभूतत्वेपि ज्ञानमात्र निवर्त्यत्वमपि नास्तीत्याहमिथ्याभूतस्यचेति। युक्तिः - युक्तता ।\nमिथ्यात्वे हेतुदूषणं कारिकया वदतिदृश्यत्वादिति। प्रपञ्चस्य दृश्यत्वात् मिथ्यात्वमभिधीयतेयदीत्यन्वयःव्यावहारिकमितितथा चा हेत्वसिद्धेः न मिथ्यात्वमिति भावः । तर्हि प्रपञ्चस्यापि मिथ्यात्वं न स्यात् हेत्वसिद्धेरित्याहप्रपञ्चस्यापीति ।\nतद्विपरीतेतितद्ज्ञानविषयविपरीतावगाहनमित्यर्थः । आसां व्यावहारिकं विविच्यवक्तुमावश्यकमित्यर्थः । किं मिथ्यार्थो नास्ति? उतास्ति आद्य आहप्रध्वंसो हीति। द्वितीयेदोषमाहसत्यपीति।मिथ्यार्थस्य सत्वेपि तदुच्छेदं प्रति तत्वसाक्षात्कारस्य अकारणत्वादिति भावः। अकारणत्वे हेतुरन्यथेति।तत्वज्ञानाभावेपि सुषुप्तौ तन्निवृत्तेर्व्यतिरेकव्यभिचारादिति भावः । इदमुपलक्षणं । मुद्गरादिना शुक्तिनिवृत्तौ रजतस्य सत्वप्रसङ्गात्तत्सत्वे निरधिष्ठानाध्यास प्रसङ्ग इति । दूषणान्तरमाहसंविघीनेतितत्वज्ञानेनापि तन्निवृत्यभावो दृष्टः द्विचन्द्रादौ । तथापि संविन्निवृत्यावश्यकत्वे तथैवान्यथासिद्धत्वात् न तन्निवर्तकं ज्ञानमिति भावःतन्निवृत्तेरेव हि निवृत्तिरिति। तन्निवृत्यधीना निवृत्तिरित्यर्थः।\nआरोपस्येति। पूर्ववदेव विकल्पे द्वितीयपूर्वपक्षे पूर्वार्धं, प्रथमपक्षे द्वितीयार्धं दूषणं योज्यं ।\nन द्वितीय इति। भ्रान्तिज्ञानं हि प्रध्वंसं प्रत्ययमपि पक्षो नोपपद्यत इत्यर्थः । न भ्रान्तिरिति विरोध ज्ञानत्वेन निवर्तकं न भवतीत्यर्थः ।\nभ्रान्तिज्ञानेति। दोषस्य तत्वज्ञानप्रतिबंधकतया भ्रान्तिज्ञानकारणरूप दोषोच्छेदे तत्वज्ञानं । तत्वज्ञाने सति तत्कारणदोषोच्छेद इति परस्पराश्रय इति भावः ।सम्भवे वेति। तत्वज्ञानोत्पत्यथर्ंतदुच्छेदकल्पनमिति तत्कल्पनं व्यर्थमिति भावः ।प्रत्यक्षानुवृत्यथर्ं - यथावस्थितप्रत्यक्षानुवृत्यर्थं द्वितीयप्रत्यक्षज्ञानोत्पत्तेः प्राक् तत्सामग््रयनुवर्तते न वा द्वितीय दोषमाहतत्सामग्रयनुवृत्तीति। साक्षात्कारसामग्र्यभावे भ्रमसामग्र्युुच्छेदेपि साक्षात्कारानुत्पत्त्यानुवृत्यनुपपत्तेरित्यर्थः ।आद्य (द्वितीये) आहतस्यां चेति। तत्व साक्षात्कारसामग्रीसत्वे भ्रमसामग्रीसत्वेपि प्राथमिकवद्वितीयादेरुत्पत्य ुपपत्तेरित्यर्थः\nआद्य इति। भ्रमकारणस्य प्रतिबन्धकत्वादिति भावः ।न द्वितीय इति। नित्यत्वं हि धारावाहित्वं ।\nयद्वा ध्वंसप्रागभावाप्रतियोगित्वमितिविकल्पमभिप्रेत्य आद्य आहअन्योन्याश्रयणादिति। भ्रान्तिकारणस्य प्रतिबन्धकतया प्रत्यक्षं प्रति तदुच्छेदापेक्षायां यद्युक्तप्रत्यक्षेण तदुच्छेदस्तदा तदुच्छेदे प्रत्यक्षं प्रत्यक्षेण तदुच्छेद इत्यन्योन्याश्रय इत्यर्थः । द्वितीये दोषमाहनित्येति। नित्यत्वरूपस्वाभाविकत्व इत्यर्थः । केचित्तु आद्ये कथं तदवस्थाने प्रत्यक्षोदय अन्योन्याश्रययादित्येव पाठस्साधुः । अत एव संग्रहकारिकायां प्रतिबन्ध निवृत्त्यर्थमुच्छेदे प्रथमं कथं प्रत्यक्षत्वमित्यादिना प्रथमकोटिदूषण एव अन्योन्याश्रयकथनमित्याहुः । यथाश्रुतपाठे संग्रहोपि तदनुसारेणयोज्यः ।\nविकल्पे चतुर्थं दूषयतिन चतुर्थ इति।सत्या सामग्रयां कार्ये विलंबायोगात्प्रतियोगिभूत भ्रमसामग्र्युच्छेदमुखेनैव तदनुत्पादरूपप्रागभाव परिपालनं वाच्यं तच्च तृतीयकोटि निरासेनैव निरस्तमित्याह ।तदनुवर्तनस्यापीति। चन्द्रैकत्वादिनेति। \nचन्द्रैकत्वज्ञानेन विषयापहाररूप बाधो भवतीत्यर्थः ।\nद्वित्वाध्यवसाय शैथिल्यमिति। द्वित्वनिश्चये सत्यतायां प्रामाण्यनिश्चय शैथिल्यं तद्विरुद्धाप्रामाण्यनिश्चय इत्यर्थः ।अन्यथेति। देहात्मज्ञाने प्रामाण्यनिश्चयाभावे अतिरिक्तात्मनिश्चयेप्रामाण्यनिश्चयः। तन्मूलकपारलौकिककर्मानुष्ठानं वा न स्यादित्यर्थः । ननु भ्रमानुवृत्तिरेव सत्यताध्यवसायशैथिल्यं । तच्च न परोक्षज्ञानादिति शङ्कतेपरोक्षेति। उक्तत्वादिति प्रत्यक्षसिद्धेपि शुक्तेस्तत्वे विप्रलम्भकवाक्याद्रजतधीरुदेतीत्युक्तत्वादित्यर्थः । अपरोक्षे संजातेपि भ्रान्तिरपि संभवति कारणसंभवात्सत्वादित्यर्थः । तत्र दृष्टांतमाहअंगुल्यादेरिति। यथा चन्द्रैकत्वे प्रत्यक्षे सत्यपि अंगुल्यवष्टंभादिकारणैर्द्विचन्द्रभ्रम इत्यर्थः ।एतदिति। अपरोक्षज्ञानद्वारा एतदर्थस्य श्रवाणाद्युपायद्वारा परिशेषायोगादित्यर्थः ।\nतत्र हेतुमाहअन्वयेति। तत्स्वरूपस्यासाधारण धर्मत्वेनाज्ञानादित्यर्थः । ननु तर्हि भाष्येशब्दप्रत्यक्षनिराकरणं न कृतमित्यत्राहएवं सामान्येनेति। दूषित प्रायत्वाच्च न दूषितमित्याहसत्यामिति।हेत्वंतरमाहसमन्वयेति। तु शब्दोवधारणे ।दूषयिष्यतीति। भाष्यकारोक्त्यपेक्षया द्रष्टव्यं ।\nप्रत्यक्षपरिशेषमभ्युपेत्य वाक्यपरिशेषं दूषयतिअस्तुवेति । प्रत्यगिति। बाह्येन्द्रियत्वस्य प्रत्यग्गोचरज्ञानकत्वाभावव्याप्तिः अनुमानत्वस्यापरोक्षज्ञानजनकत्वाभाव व्याप्तिः । साशब्दस्याप्यस्तीति वाक्यस्यापि परित्यागस्यादिति भावः ।दर्शनेति। दशमस्त्वमसीत्यादौ दृश्यत इत्यर्थः ।तदिति। तत्राप्यपरोक्षजनकत्वस्यासिद्धेरित्यर्थः ।तदितिदर्शनसंदेहे प्रत्यक्षजनकसंदेहात् विरुद्धव्याप्यताग्रह इति भावः ।इन्द्रियादिष्विति। मनसः प्रत्यक्षपराङ्मुरवत्वसंन्देह दशायामिद्रियत्वादावपि विरुद्धव्याप्तिग्रहासंभवः तथा शब्द इव अनुमानेपि तत्संशयान्न विरुद्ध व्याप्तिग्रहसंभव इति भावः ।हन्तेति। इन्द्रियेप्रत्यक्षजनकत्वस्य क्लप्तत्वादिति भावः\nउक्तं कारिकया संगृह्णातिअयं तु निर्णय इति। ननु दशमस्त्वमसीत्यत्र वाक्यस्य परोक्षधीजनकत्वेदशमोहमिति ज्ञाने साक्षात्कारानु भवो न स्यादित्यत आहसामग्र्युत्थापनादिति। शाब्दज्ञानोपनीतद शमत्वगोचरमानसज्ञाने प्रत्यक्षत्वादिति भावः ।\nतेषामिति। यथा भेदवासनानिरासे वाक्यस्याप्यपरोक्षज्ञानजनकत्वं कल्प्यते तथेन्द्रियस्यैव कल्प्यतामित्यर्थः । परिभवोह्युक्तयुक्त्या नार्थ प्रतीत्योर्निवृत्तित्वप्रामाण्यबुद्धिरिति । ज्वालैक्यप्रत्यक्षस्य तद्भेदानुमानात्परिभवो दृष्ट इत्यर्थः ।\nएकदोषेति। अविद्यारूपदोषजन्यत्वस्याविशेषादिति शास्त्रप्रत्यक्षबलाबलचिन्तायांवक्ष्यमाणत्वादिति भावः ।\nकथंत्विति। ब्रह्मणि द्वैतगोचरत्वा भावाद्विरोधाभावाद्बलाबलचिन्तैव कुत इत्यर्थः ।ततः काचित्क्षतिरिति। शब्दस्यापरोक्ष हेतुत्वसिद्धेरिति भावः ।\nननु लक्षणैव दोष इत्यत्राहयथा श्रुतग्रहणे चेति। दृशेश्चाक्षुषज्ञाने मुख्यत्वादिति भावः । चक्षुष्ट्वादिप्रसंगादित्युपलक्षणं । चाक्षुषत्वप्रसंगोऽपि द्रष्टव्यः । तत्र हेतुमाहश्रुतिस्मृतीति।\"\"श्रुतिस्मृतिपुराणानि धर्म द्रष्टुं सनातनं । नयने द्वे मनुष्याणां''इति श्रुतिरित्यर्थः । अकम्पनीयेतिसुशब्देनशोभनत्वंगमयते। तेन प्रमाणत्वेन तस्याकम्पनीयत्वं । नतु प्रत्यक्षत्वं भ्रमसाधारणादित्याहअकम्पनीयेति ।स तज्जन्येति। श्रोतव्य इति विहितं श्रवणं तज्जन्ये श्रावणे प्राथमिकपरोक्षज्ञाने व्यभिचार इत्यर्थः ।\nवाक्यान्तरेष्विति।अग्निहोत्रादिवाक्यजन्यं ज्ञानं अपरोक्षं तद्वाक्यजन्यत्वात् तद्गोचरप्रत्यक्षवदिति वक्तुं शक्यत्वादित्यर्थः ।ननु तस्याप्रयोजकत्वमित्यत्राहपरिहारस्य चेति। योगज धर्माद्यजन्य जन्यत्वावच्छिन्न साक्षात्कारित्वरूप पक्ष धर्मावच्छिन्न साध्यव्यापकविषयजन्यत्वमुपाधिस्यादित्याहविषयेति। शक्यस्य विषयतया जनकत्वादिति भावः ।\nतत्वमस्यादि वाक्यव्यक्तीनां सर्वासां पक्षत्वेश्रवणात्प्राक्भाविनिषु बाधात्तद्बहिर्भावोपलक्षत्वं वक्तव्यं । तथा च सति तत्र व्यभिचार इत्याहसोऽपीति।व्यभिचारमात्रेदृष्टान्तस्येति। इदमुपलक्षणं। दशमस्यास्वप्रकाशत्वात्स्वतः प्रत्यक्षत्वाभावाच्चसाधनवैकल्यमपीति भावः ।विगीतमिति। ननु साध्ये स्वपदस्य समभिव्याहृतपरत्वे तत्वमसीति वाक्यार्थविषयप्रत्यक्षस्याप्रसिद्धेः तज्जनकस्याप्रसिद्ध्या तद्भेदसाधनमनुपपन्नं जनकत्वपरत्वे कस्यापि वाक्यस्य स्वार्थगोचर प्रत्यक्षजनकत्वाभावादप्रसिद्धिः । किं च स्वार्थपरत्वं यदि स्वजन्यज्ञानविषयत्वं चेद्बाधः । वाक्यस्यापि वाक्यजन्यज्ञानविषयत्वात् । स्ववृत्ति विषयत्वं चेदप्रसिद्धिः । शब्दो वर्तते इत्यादौ प्रसिद्धिश्चेत्तत्रैव व्यभिचार इति चेदुच्यते । स्वशब्दश्च प्रत्यक्षजनक परः । स्वार्थत्वं च स्वस्य धर्मेतरत्वं । तद्गोचरसाक्षात्कारजनकमिन्द्रियं तदन्यत्वं तस्य साध्यमिति न दोषः । तत्वमस्यादिवाक्यस्यस्ववृत्तितावत्वादिसाक्षात्कारजनकत्वेऽपि न बाधः । यद्वा \nविषयत्वानच्छिन्नप्रत्यक्षजनकत्वाभावस्साध्यः ।शब्दो वर्तत इति ज्ञाने च प्रत्यक्षजनकत्वं विषयत्वेनेति व्यभिचारः । यद्वा प्रत्यक्षजनकतानवच्छेदक विषयतातिरिक्तयावत्स्वधर्मत्वं साध्यं । बाधव्यभिचारवारणाय विषयातिरिक्तेति विशेषणमिति ध्येयं ।विगीतेति। तत्वमस्यादिवाक्यगोचरा तज्जन्याधीः पक्षः । तेन न बाधः स्वप्रकाशतया स्वांशे प्रत्यक्षत्वाद्बाधवारणाय साध्ये स्वविषय इति । स्वविषयत्वं च स्ववृत्तिविषयत्वं घटप्रत्यक्षव्यभिचार परिहाराय वाक्यजन्यत्वे सतीति हेतुविशेषणं । वाक्यप्रत्यक्ष व्यभिचारवारणाय विशेष्यं । एवमपि वाक्यजन्यप्रत्यक्षे व्यभिचारः वाक्येतरतारत्वादिविषयत्वादिति चेत्, तत्वं च तन्मात्रविषयत्वं । तेन वाक्याविषयत्वादित्यर्थः पर्यवस्यतीति न दोषः ।श्रुतेरन्यपरत्वस्येति। स्वाध्यायश्चक्षुरित्यादेर्दृढाध्य वसाय हेतुपरत्वस्य स्थापनादित्यर्थः ।अनतिप्रसञ्जकेति। अग्निहोत्रादिवाक्येषु त्वदुक्तव्याप्त्यादावतिप्रसङ्गवदिति प्रसंगाभावादिति भावः ।समत्वेपीति। स्थापनानुमानस्य हि प्रतिरोधोदोषः ।न प्रतिरोधानुमानस्य स्थापना प्रतिबन्धफलकस्येति भावः ।\nअविशेषादिति। ज्योतिष्टोमादिव्यावृत्तौ अवान्तरोपाधेर भावादित्यर्थः । वस्तुतो विपक्षेबाधकमस्तीत्याहशब्दांतरणामपीति। ननु तत्वमस्यादि वाक्ये प्रत्यक्षार्थ विषयत्वं विशेष इत्यत्राहनचेति।ननु कथं ज्योतिष्टोमादिवाक्ये तत्प्रसंगः । अपरोक्षादि विषयत्वरूपप्रयोजकस्य तत्राभावादित्यत्राहतत्रापीति। अपरोक्षाविषयत्वंअपरोक्षार्थज्ञानविषयार्थ विषयत्वमपरोक्षज्ञाने आपाद्यमाने सहैवापरोक्षार्थविषयत्वमप्यापादितं भवतीति नावांतरविशेष इत्यर्थः ।\nपूर्वेषामनुमानानां प्रागुक्तार्थापत्तिरेव विपक्षे बाधकेत्युपक्षिपतिनन्विति।वाक्यार्थज्ञानादिति। वाक्यार्थे ब्रह्म तद्ज्ञानादित्यर्थः । उत्तरत्र ब्रह्मणि चेति करणपरिशेषणकथनादूहः ।अनुमानंवाक्येति। विषयतया वाक्यस्वरूपजन्ये श्रोतृजन्यवाक्यप्रत्यक्षे वृत्तितया सिद्धसाधनमित्यर्थः ।\nनन्विन्द्रियासन्निकर्षो हेतुः अर्थस्तु तत्रान्यथासिद्ध इति न सिद्धसाधनमित्यत्राह ।प्रत्यक्षेति। इन्द्रियस्यापि तर्हि हेतुत्वं न स्यादिति भावः ।अथेति। तत्वमस्यादिवाक्यस्यापरोक्षज्ञानजनकत्व रूपोद्देश्यसिध्यर्थं ईश्वरयोगिप्रत्यक्षवृत्तितया सिद्धसाधन वारणार्थं च साध्यं तत्वमस्यादित्यादिनाविशिष्य निर्दिश्यत इत्यर्थः ।प्रत्यभिज्ञात्मेति। पुनः प्रतिसंधानरूपत्वात्प्रत्यभिज्ञात्वमिति भावः। अथेति।तत्वमस्यादिवाक्यजन्यतदर्थमात्रविषयक ज्ञानवृत्तीत्यर्थः । पूर्ववदुद्देश्यसिध्यर्थं तत्वमसीत्यादिविशेषणंअतथापीति। ब्रह्मेतर विषयत्वे तत्वमस्यादिवाक्यजन्यज्ञानवृत्तित्वरूपसाध्याभावस्य निश्चितत्वाद्धेतोस्संदिग्धत्वात् संवित्वादिनैकांत्यमित्यर्थः ।तत्वमस्यादिवाक्येति। मानसादिब्रह्मगोचरसाक्षात्कारावृत्तित्वाद्धेत्वभावाद्ब्रह्मेतरविषयत्वेन व्यभिचार इति भावः ।हन्तेति।भवन्मते मनसो अप्रमाणत्वात् वाक्यादन्यस्य ब्रह्मगोचरसाक्षात्कारजनकत्वादिति भावः । इदमुपलक्षणं ।तत्वमस्यादिवाक्यजन्यज्ञानान्यज्ञानत्वेन व्यभिचारो द्रष्टव्यः ।तत्वमस्यादिवाक्यजन्यज्ञनाभिव्यापीति। तज्जन्य सर्वज्ञानवृत्तीत्यर्थः ।अद्यापीतिश्रुतेरान्यपर्यस्योक्तत्वेपीत्यर्थः।\nयत्वपरोक्षमिति। न च वाच्यमग्निहोत्रादित्यादिना पूर्वपक्षोक्तमित्यर्थः।\nश्रूयते हीति।\nननु वाक्यस्यापि दर्शयतिभगवान् सनत्कुमार इति। परोक्षहेतुत्वं श्रूयत इति चेन्न वाक्यकरणस्य ज्ञानस्य चाक्षुषज्ञानवाचिं दृशिं प्रति मुख्यार्थत्वायोगात् क्लप्तशब्दप्रमाणशक्त्यनुरोधेन परोक्षज्ञान एव दर्शनवदनेकविशेषणविशिष्टावगाहनरूपगुणयोगाद्वृत्तिरभ्युपगम्यते । इह तु करणांतरासंभवायोगा त्तद्धर्मस्य अस्य च पृथक्करणत्व कल्पने गौरवान्मनस्सहकारित्वेनोपपत्तेः । पश्यतेश्च दर्शनवाचित्वेन न सादृश्यातिशयेन प्रत्यक्षपरत्वमिति भावः ।\"\"द्रष्टव्यः श्रोतव्यः'' (बृह.6 - 5 - 6) \"\"तस्मिन् दृष्टेपरावरे'' (मु.2 - 2 - 1)इत्यत्र सादृश्यातिशयात् प्रत्यक्ष समानाकारपरत्ववर्णनं विरुध्येत । योगजप्रत्यक्ष परत्वस्य वक्तुं शक्यत्वादित्यत्राहयद्यपीति। मिथ्याभूतबन्धस्यापरोक्षज्ञाननिवृत्त्याद्योगि प्रत्यक्षमादायान्यथासिद्धिस्स्यादे वेति भावः ।\nअत एवेति। आभासमानयोगक्षेमत्वादेरित्यर्थःतत्विति। अन्यत्र प्रत्यक्षांतर्भाव प्रयोजकमपरोक्षधीजनकत्वमेव । न तु वाक्यान्यत्वविशेषितमिति तस्य तत्वमस्यादिवाक्येपि सत्वेपितदन्तर्भावस्यात् । नचैतद्वाक्यनिवृत्यर्थमेव न तदन्यत्वं विशेषणं युक्तं । प्रत्यक्षजनकत्वस्य संदिग्धतया संदिग्धव्यर्थविशेषणत्वप्रसंगादिति भावः ।\nननु परोक्षज्ञानमेव संसारनिवर्तकमस्त्वित्यत्राहश्रुतवेदान्तानामिति।प्राचां आचार्यवन्दनकारणमिति।प्रांचः आचार्याः आचार्यवंदकाः मनुष्याः आचार्यैः शिष्याणां वंचनं कृतमित्यवगम्यत इत्यर्थः ।\"\"उभयप्राप्तौकर्मणी''(अष्टा - 2 - 3 - 66)त्यत्र\"\"शेषेवेति वक्तव्यमि'' (वार्तिक - 1713)ति वचनात् प्राचामित्यत्रापि षष्ठी । \nयत्तु ज्ञानस्याप्यपरोक्षार्थविषयतयार्थाधीन मापरोक्ष्यं नतु करणाधीनं विषयस्य च न ज्ञानाधीनमापरोक्ष्यं किन्त्वपरोक्ष ब्रह्मचैतन्याभेदेन । ब्रह्म चैतन्यं च\"\"यत्साक्षादपरोक्षात् ब्रह्मेति ''(बृह.5 - 4 - 2)श्रुत्या स्वतोऽपरोक्षं । तदभेदश्च तत्सत्तातिरिक्त सत्ताकत्वाभावः । नच सर्ववस्त्वापरोक्ष्य प्रसंगः । यं प्रति यदुद्भूतमनावृतचैतन्याभिन्नं तं प्रति तदपरोक्षमिति विवक्षितत्वात् । न चार्थाधीनापरोक्ष्येऽनुमित्यादेरप्यापरोक्ष्य प्रसंगः ।इष्टत्वादिति। न विकल्पनं तदतित्वं च अभेदो हि तादात्म्यमेव । विषयाणां चैतन्याद्भेदाभावः एवाध्यासिकसंबन्धोविषयविषयिभाव इति चैतन्यविषयताप्रयुक्तमेवार्थाऽपरोऽक्ष्यं । ननु वृत्यधीनत्वाभाव एव अत्र विवक्षितः ।चैतन्याधीनत्वेपि विवक्षितोऽस्त्येवेति चेन्न । घटादीनां सर्वदाऽऽपरोक्ष्यप्रसंगात् । नच घटादीनां चैतन्या ध्यासेन तत्तादात्म्येप्यनावृत्तचैतन्या भावो नास्तीति वाच्यं । तथा सति तदाऽऽपरोक्षमेव न स्यात् । आवरणस्य निवृत्तियोगात् । नच वृत्त्या निवृत्त्यन्तरानावृतचैन्यभेदेनापरोक्ष्यमिति वाच्यं । तथा सत्यपरोक्षेर्थस्य तद्विषयकतया परोक्षवृत्याऽविद्यानिवृत्तिः । तन्निवृत्तावर्थाऽऽपरोक्ष्यमितरेतराश्रयात् । न चाऽपरोक्ष्यं विनापि तन्निवृत्तिः तदसत्यमिति प्रसंगात् । न च विषयसंसृष्टवृत्त्याविद्यानिवृत्तौ नातिप्रसंग इति वाच्यं । विषयसंसृष्टत्वमात्रस्य हृदयाद्यनुमितावतिप्रसक्त्या करणाधीन विषयसंसृष्टत्वं वाच्यं । तथा च तदेव वृत्तावाऽऽपरोक्ष्यं । तदतिरिक्तसत्वे मानाभावात् । किं च विषयसंसृष्टत्वमात्रदेव अविद्यानिवृत्तौ शाब्दापरोक्ष्यकल्पनं व्यर्थं । नच विषयसंसृष्ट तत्वमसिवाक्यजन्यज्ञानादविद्यानिवृत्तौ वास्तवमपरोक्षार्थ विषयत्वमस्तीति तदुक्तिः । न तु अविद्यानिवृत्यर्थमिति वाच्यं । यादृच्छिकविषयसंसृष्टवतः तद्ज्ञानस्य करणायत्तविषयसंसृष्टत्वाभावेनाविद्यानिवर्तकत्वायोगात् । किञ्च ज्ञाने चाक्षुषत्वादिकमेव अपरोक्षान्नचाननुगमस्तारत्वादिवदुपपत्तेरिति दिक् ।\n।। वत्सजलधिकौस्तुभनृसिंहगुरुसुतेन सिंहदेवेन कृतायां शतदूषणीटीकयां सप्तमो वादस्समाप्तः ।।"
              }
            ]
          },
          {
            "verse_number": 8,
            "original_text": "08 साधनचतुष्टयपूर्ववृत्तत्वभङ्गवादः",
            "commentaries": [
              {
                "author": "Vedanta Desika (original text)",
                "commentary": "8 --- \n  \"08 साधनचतुष्टयपूर्ववृत्तत्वभङ्गवादः\" \n \n।।अथ साधनचतुष्टयपूर्ववृत्तत्वभङ्गवादः अष्टमः ।।8।।  \nशास्त्रैक्ये विषयाद्यभेदनियते सङ्गत्यधीन क्रमे  \nकर्माऽऽलोच्य तदङ्गिकामथ परां विद्यामुपादित्सुभिः।  \n\nयस्तद्वेद्यतया स्वयंफलतयाऽप्यारोहति ज्ञेयतां  \nकुर्वीतैष विभुः श्रिया सह मम स्वान्तं निजान्तः पुरम् ।।  \nइह तावत् आनन्तर्यार्थे प्रचुरप्रसिद्धिकं अथशब्दमादौ प्रयुञ्जानस्य सूत्रकारस्य तत्सम्भवे तदर्थतैवाभिमतेत्यङ्गीकार्यम् ।  \nतत्सम्भवश्च यदि नियतपूर्ववृत्तमसाधारणं तथात्वज्ञापने स प्रयोजनं चकिमपि स्यात्, तदा स्यात् ।  \nअन्यथा न स्यात्।  \nयथा\"अथ योगानुशासनम्''(पा.योग.सू.1.1) इत्यादौ ।  \nन हि यदृच्छागतं यत्किञ्चिन्निमेषोन्मेषादिकं   \nमक्षिकासंचारादिकं वा पूर्ववृत्ततयाऽत्र वक्तुं युज्यते, तस्य सर्वत्र सम्भवात्; अभिधानप्रयोजनविरहाच्च ।  \nअत एव सर्वपुरुषव्यापार-साधारणापेक्षितभोजनादि पूर्ववृत्तत्वोक्तिरपि निरस्ता; विशेषनियमाभावात् ।  \n\nअवधान-आत्ममनस्संयोगादिकमपि न विचारविशेषं प्रति विशेषहेतुः, सर्वशास्त्रसाधारण्यात् ।  \nसामग्री तु तथा स्यात् ।  \nतदुक्तिरपि यदि सामग्रीत्ववेषेण, तदपिसर्वकार्यसाधारण्यात् तदभिधाननैरर्थक्याच्च निरस्तम् ।  \nतेन सामग्रीविशेषविशेषकं विशेषकारणमेव वाच्यम् ।  \nअतः सप्रयोजनाभिधानासाधारणनियतपूर्ववृत्तवस्तुगवेषणे- नित्यानित्यवस्तुविवेकादिसाधन चतुष्टयं पूर्ववृत्तम्; तस्यैव ब्रह्मजिज्ञासायां नियमेनापेक्षितत्वात्; तदुक्तेश्चाधिकारिविशेषप्रतिपादनार्थतया सप्रयोजनत्वाच्चेति यदुक्तम्, तत् परामृशामः ।।  \nतत्र नित्यानित्यवस्तुविवेकस्तावत् कथंभूत इति ।  \nकिम् \"इदं वस्तु नित्यम्, इदं वस्त्वनित्यम्'' इत्येवमात्मा; उत \"नित्यानित्ययोर्वसतीति नित्यानित्यवस्तु, तच्च नित्यानित्ययोर्धर्मः, हेयत्वोपादेयत्वे इत्यर्थः'' इति वाचस्पतिकल्पितप्रकार इति   \n।  \n\nतत्र न प्रथमः; तस्य वेदान्तश्रवणात्पूर्वमसिद्धत्वात् ।  \nतत्रैव ह्यात्मादेर्नित्यत्वं वियदादेश्चानित्यत्वं विविच्यते ।  \nतथाचान्योन्याश्रयणम्,  \n\"वेदान्तश्रवणे सिद्धे नित्यानित्यविवेकधीः ।  \nनित्यानित्यविवेकेन वेदान्तश्रवणं त्विति'' ।।  \nअथ यदि शास्त्रान्तरात् तद्विवेक इति मन्यसे, तदा विपरीतविवेकापत्तिः ।  \nवियदादयो वैशेषि कादिभिर्नित्या एव परिगृह्यन्ते ।  \nआत्मादयश्च सौगतादिभिरनित्याः,असन्तो वा ।  \nअथादूरविप्रकृष्ट सांख्य-योगशीलनेन तद्विवेक इति चिन्तयसि, तर्हि तत्रैवाऽऽत्मानात्मविवेकसिद्धेः किं ब्रह्ममीमांसया? अनन्यलभ्यं हि शास्त्रफलम् ।  \nविशेषज्ञप्त्यर्थमिति चेन्न; निर्विशेषे तदयोगात् ।  \nआत्माद्वैतसिद्ध्यर्थमिति चेन्न; स्वात्मनो नित्यनिर्लेपत्वादिव्यवसायमात्रेण समीहितसिद्धौ स्वव्यतिरिक्तात्मसदसद्भाव चिन्तनस्य ध्वाङ्क्षदन्तपरीक्षायमाणत्वात् ।  \nआत्मव्यतिरिक्तमिथ्यात्वावसायार्थमित्येतदपि तत एव दत्तोतरम् ।  \nतस्य सौगतसमयेऽपि सुलभत्वाच्च ।  \nउक्तं हि योगाचारेण, \"अविभागोऽपि वित्त्यात्मा विपर्यासितदर्शनैः ।  \nग्राह्यग्राहकसंवित्तिभेदवानिव लक्ष्यते'' ।  \nइति ।  \nअथ वेदविरुद्धतन्त्रत्वात् ततो न निश्चय इत्याशयः; तर्हि सूत्रकारैरेव तद्वन्निराकरिष्यमाणसांख्यादितन्त्रैरपि नाश्वसिहि ।  \n\"न हि तद्वा तादृग्वेति कश्चिद्विशेषः' 'इति न्यायात् ।  \nअविरुद्धांशं स्वीकुर्म इति चेत्, कस्तर्हि सौगतेषु ते प्रद्वेषः? तेष्वपि भवदुपजीव्या बहवोऽर्थराशयः सन्ति ।  \nकथं च, अयमर्थो न विरुद्धः, अयं तु विरुद्ध इति वेदान्तश्रवणात् पूर्वमवगच्छसि? तथाच तत्राप्यन्योन्याश्रयणम् ।  \nहितोपदेशिपित्रादिवचनविस्रम्भादिति चेत्, तर्हि तत एव नित्यानित्यवस्तुविवेकोऽपि सिध्यति; किं सांख्यादिकपोलजलकणिकाखादेन? अस्त्वेवमपि, का नो हानिरिति चेत्; वेदान्तश्रवणहानिः ।  \nतदुपदेशमात्रेणालसास्तिकवत् समस्तार्थविस्रम्भोपपत्तेः ।  \nसर्वस्यापिविवेकस्य आत्मानात्मविवेकार्थतया तत्सिद्धौ ज्ञातव्यान्तरपरिशेषाभावात् ।  \nपरिशेषे च निर्गुणत्वव्याघाताच्च ।  \nख्यातिलाभपूजार्थप्रवचनादिकौतुकात् स्वयं तत्परीक्षणमिति चेत्; हन्तैवं साधुशमादिसाधनसम्पत् सम्पादिता ।  \nकामक्रोधादेरेव वेदान्तश्रवणनिमित्तत्वेनोपादानात् ।  \nख्यातिलाभाद्यर्थश्रवणे च नित्यानित्वस्तुविवेकादेः क्वोपयोगः?  \nअथ वैधत्वान्मीमांसाश्रवणस्य स्वयं विमर्श इति तदपि न; अर्थनिश्चयसिद्ध्यर्थत्वात् विमर्शस्य ।  \nनिश्चयो यद्युपदेशात् सिध्यति, किं वृथा प्रयासेन? अन्यथा प्रदक्षिणनमस्कारादिवत् अदृष्टार्थत्वमेव स्यात् मीमांसाश्रवणस्य ।  \nन च मीमांसाश्रवणस्य वैधत्वमिति प्रागेव समर्थितम् ।  \nअस्तु च वैधत्वम्, तथाऽपि नित्यानित्यवस्तुविवेकस्यापि स्वेतिकर्तव्यताभूतमीमांसाधीनस्यैव विधिना स्वीकारात्, तथाविधस्य च तस्य अविरोधलक्षणसाध्यत्वान्न पूर्वत्वसिद्धिः ।  \n\nयदि च वैधं वेदान्तश्रवणमिच्छसि, तदा कर्ममीमांसायां कुतस्ते कोपः ।  \nश्रूयते हि \"स्थाणुरयं भारवाहः किलाभूत् अधीत्य वेदं न विजानाति योऽर्थम्'' (यास्कनिरुक्तिः) इति ।  \nतेन कर्मभागश्रवणपूर्वकमेव ब्रह्मभाग श्रवणमिति सिध्यति ।  \nन तावत् अनधीतवेदस्य वेदान्तश्रवणमुपपद्यते; अनधिकारात् ।  \nन चोपनिषन्मात्राध्ययनं कस्यचित् शास्त्रार्थः; \"स्वाध्यायोऽध्येतव्यः'' (तैत्तरीयारण्यकं) इत्यखण्डग्रहणात् ।  \nतन्मात्राध्ययनविध्यश्रवणाच्च ।  \nकृत्स्नाध्ययने च कृत्स्नार्थविचारमेव विधिः प्रयुङ्क्ते ।  \nतथाच ब्रह्मविचारात्पूर्वं पश्चाद्वा कर्मविचारोऽपि कर्तव्य एवेति पश्य ।  \nतथाच सति यदि साधनचतुष्टयसम्पतिपूर्वकमश्रूयन्त वेदान्ताः, कथमसौ पुनरनपेक्षितं विरुद्धत्वाभिमतं कर्म जिज्ञासेतेति परिशेषात् कर्मविचारस्य पूर्वत्वसिद्धिः ।  \nयदा तु कर्म पूर्वं विचारितम्, तदा, \"परीक्ष्य लोकान् कर्मचितान् ब्राह्मणो निर्वेदमायात्'' (मुंड-1-2-12) इत्यादिश्रुतिसिद्धप्रकारेण   \nब्रह्मबुभुत्सा संभवतीत्यतोऽपि क्रमनियम इति कर्मविचारस्य पूर्ववृत्तत्वमवश्याश्रयणीयम् ।  \n\nएवं रागप्राप्तश्रवणपक्षेऽपि क्रमसिद्धिः ।  \nरागोऽपि साङ्गाधीतसशिरस्कवेदस्याऽऽपातप्रतीत सर्ववेदभागार्थस्य कर्मब्रह्मभागयोरविशेषेण सातिशयनिरतिशयसमस्तपुरुषार्थप्रतीतौ उभयत्राप्यविशेषेण प्रवर्तने क्रममपेक्षमाणः, स्वाध्यायानां   \nसर्वेषां प्रायशः कर्मोपक्रमत्वात् सारस्वताङ्गवत् मुख्यक्रमानुरोधेनस्वाध्यायेतिकर्तव्यताभूतमीमांसाक्रमं प्रयुञ्जानः, \"काङ्क्षन्तःकर्मणां सिद्धिं यजन्त इह देवताः ।  \nक्षिप्रंहि मानुषे लोके सिद्धिर्भवति कर्मजा।  \n''(श्री भ.गीता-4-12) इति न्यायेन त्रिवर्गे प्रथमप्रावण्यरूपमर्थ क्रमञ्चापेक्षमाणः, \"यज्ञेन दानेन''(बृह-6-10-22) इत्यादिना यज्ञाद्यङ्गकोपासनविधौ यज्ञादि दृष्टान्तेषु यज्ञादिकल्पने च पदार्थभूतयज्ञादि स्वरूपाधिगमसाकाङ्क्षतया पूर्वमेव कर्मविचारक्षेपं पश्यन्, ब्रह्मविद्याङ्गभूतकर्मसमृद्ध्यर्थतया ब्रह्मदृष्टिरूपतया च शारीरके मुख्यसङ्गतस्योद्गीथविद्यादेश्च कर्माङ्गा श्रयतया तदाश्रयाङ्गकर्मपरिज्ञानज्येष्ठतामालोचयन् कर्मब्रह्ममीमांसयोः क्रमेण पुरुषं प्रवर्तयति ।  \n\nकिंच प्रसङ्गचिन्तितस्याप्यर्थस्य प्रकृते केनचिदुपयोगेन भवितव्यम् ।  \nतत्र यद्यपि विद्यारूपत्वाविशेषात् इहोद्गीथविद्यादीनां   \nप्रसङ्गः सम्भवति, तथाऽपि तच्चिन्तनस्यात्र क उपयोगः ।  \nकर्मिणां तदनुष्ठानेन कर्मसाद्गुण्यार्थमिह चिन्तेति चेन्न; कर्मनिष्ठस्यात्र शास्त्रे त्वयाऽधिकाराभावकथनात् ।  \nअथ यदि कर्मवित् मध्ये समागत्य स्वोपयुक्तांशं कंचिच्चिन्तयत्विति मन्यसे, तदसत्; अनिरूपितब्रह्मस्वरूपस्य ब्रह्मदृष्टिरूपासु तासु चिन्तनानवकाशात् ।  \nतदाह \"उद्गीथाद्युपासनानि कर्मसमृद्ध्यर्थान्यपि ब्रह्मदृष्टिरूपाणि ब्रह्मज्ञानापेक्षाणि'' (श्री भाष्यं -जिज्ञा) इत्यादि ।  \nअथ स एव कर्मार्थं ब्रह्मापि चिन्तयेत्, तर्हि तत एवैकशास्त्र्यं तावत् सिद्धम् ।  \nप्रागुक्तनयेन क्रमश्च ।  \nगुणप्रधानभाववैपरीत्यमेव तु भवता साधितम् ।  \nब्रह्मविदस्तु तच्चिन्तया क्वोपयोगस्त्वन्मते? कर्मविद्भ्यस्तदुपदेश उपयोग इति चेत्, तर्हि कर्मापि चिन्तयेत् अविशेषात् ।  \nअथ विविदिषार्थकर्मसाद्गुण्यसिद्ध्यर्थमिति पश्यसि, तथाऽप्यनुपयोग एव; विविदिषायां जातायामेव श्रवणे प्रवृत्तेः तत्रापि पूर्ववत् परोपदेशार्थत्वायोगात् ।  \nकर्मणां च वेदनाङ्गत्वस्य प्रागेव स्थापितत्वात् न विविदिषाङ्गकर्मसिद्धिः ।  \nब्रह्मविद्याभ्यः पृथक्करणमेव प्रयोजनमिति चेन्न;तस्यैकाधिकरणमात्रसाध्यत्वात् ।  \nतथाचात्र चिन्तस्यादर्शनात्, प्रकारान्तरैरेव तु बहुशोऽत्र तासां चिन्तनात् ।  \nएवं कर्मविन्निरूपणे ब्रह्मवेदनापेक्षणात् ब्रह्मनिरूपणे च कर्मवेदनसापेक्षत्वात् अन्यतरविदोऽशक्यनिरूपणासु उद्गीथविद्यासूभयविद एव चिन्तनावकाश इति फलितम् ।  \nशारीरके च ब्रह्मस्वरूपनिरूपणानन्तरमेव तच्चिन्तनं सूत्रितम् ।  \nतस्मादत्रैव साक्षात्संगतस्य तच्चिन्तनस्य प्रधानोपयोगापेक्षायामङ्गभूतकर्मसमृद्धिद्वारा अङ्गिनो वेदनस्य शीघ्रनिष्पादनं नाम महान् उपयोगः ।  \nतदप्याह \"तान्यपि कर्माण्यनभिसंहितफलानि ब्रह्मविद्योत्पादकानीति तत्साद्गुण्यापादकान्येतानि सुतरामिहैव सङ्गतानि'' (श्री भाष्यं जिज्ञा) इति ।  \n\nकिंच, \"अत्के चेन्मधु विन्देत किमर्थं पर्वतं व्रजेत् ।  \nइष्टस्यार्थस्य संसिद्धौ को विद्वान् यत्नमाचरेत्'' ।।इति न्यायात् कर्ममात्रेण चेत् अमृतत्वं लभ्येत, कःपुनः कर्माङ्गकात् (मी.शाबर भाष्यं) कर्मसमुच्चिताद्वाज्ञानादमृतत्वं लिप्सेतेत्येतदप्युक्तं प्रागेव ।  \nअतोऽपि कर्मण्येव प्राक्प्रवृत्तिः ।  \nकर्मणि तु निरूपिते न्यायपरिश्रान्तचेतस्तया उत्तरोत्तरातिशयितकर्मविधानादिभिः कर्मणामल्पास्थिरफलत्वमवसाय, तत्संवादकानि च, \"परीक्ष्य लोकान्'' (मुं.1-2-12) इत्यादीनि वाक्यानि प्रागापातधीजनकान्यपि निरूपितसंवादात् यथाश्रुतार्थानि सामान्यतो निश्चित्य, अनन्तस्थिरफलस्य केवलकर्मभिरलभ्यतां मत्वा, प्राचीनकर्मोपस्कृतज्ञानसाध्यानन्तस्थिरफलाऽऽपातप्रतीत्या प्रतिबन्धकरहितया सञ्जातबुभुत्सातिशयः शारीरकशास्त्रमारभेतेति स्थितमेतत् ।  \n\nकथंच नित्यानित्यवस्तुविवेकसिद्धये शास्त्रान्तरावकाशः? प्रागुपनयनात् कामचारवादभक्षितया यथोपलब्धकुक्षिंम्भरेर्बालस्य शास्त्रान्तरावतारशङ्काऽपि नास्ति ।  \nउपनीतस्य वेदाध्ययने नियुक्तत्वात्अधीतवेदस्यापि तदर्थविचारे विधिना रागेण वा प्रेरितत्वात् तयोश्च विंशतिलक्षणीश्रवणमन्तरेणानुपरमात् ।  \nअक्रमप्रवृत्तांस्तु न शास्त्राधिकारिण इति स्वीकुर्मः ।  \nअन्यथेदानीमेव अतव्रतस्य अनधिगताङ्गस्य लिखितपठितस्वाध्यायस्यैव मीमांसाधिकारप्रसङ्गात् ।  \nसौगतादीनामप्यस्मन्मतदूषणार्थिनां ब्रह्मविचाराधिकारप्रसङ्गाच्च ।  \nअतो हेत्वन्तरान्नित्यानित्यवस्तुविवेकोऽयमाशामोदकायते ।  \nतेनान्यस्मात् तदसिद्धौ न तद्वतो ब्रह्मविचारः, तेनैव तद्वतेति तु मिथस्संश्रयः पुनरुन्मज्जति ।  \nएतदभिप्रायेण भाष्यम्-\"नित्यानित्यवस्तुविवेकादयश्च मीमांसाश्रवणमन्तरेण न संपत्स्यन्ते'' इत्यादि ।  \n\nएतेनैव द्वितीयोऽपि कल्पो दूषित इति भाष्यकाराभिप्रायः ।  \nतथा हि-यदि नित्यानित्यौ पदार्थौ प्रमाणेन निश्चित्य तद्गते हेयोपादेयत्वे विविच्येते, तदा पूर्वोक्तमेवोत्तरम्, चक्रकापत्तेः ।  \nअथ नित्यमस्तिचेत्, तदुपादेयम्; अनित्यं चेत्,   \nअनुपादेयमित्येवमात्मविवेकः-तदपि मन्दम्; अपुरुषार्थत्वे नित्यस्यापि अनुपादेयत्वात्, अनित्यस्यापि पुरुषार्थतायामुपादेयत्वात् ।  \nअत एव ह्यनित्यस्वरूपस्य मोक्षसाधनस्य अनुष्ठानम् ।  \nअथ पुरुषार्थेषु नित्यमस्ति चेत्, तदेवोपादेयमिति विवेकः एवंविधसंशयात्मकविवेकस्तु शास्त्रान्तरे कर्मविचारेऽपि प्रवर्तयितुमलमिति नासाधारण्यम् ।  \nतत्रापि   \nहि, \"अपाम सोमममृता अभूम'' (तै.सं.3-2-5) \"अक्षय्यँ ह वै चातुर्मास्ययाजिनः सुकृतं भवति'' (आप श्रौत-8-2-2) इति नित्यफलापातप्रतीत्या संशय उपपद्यते ।  \nवस्तुतस्तत्र नित्यफलं नास्तीति चेत्, किमतः? अधिकुर्वाणस्य तदनिश्चयात् ।  \nआप्तवाक्यादेवाऽऽदौ निश्चिनोतीति चेत्; तर्ह्यत्रापि तत एव नित्यमस्तीति निश्चिनुयादिति, \"नित्यमस्ति चेत्'' इत्येवंरूपयद्युपनिबन्धनानुपपत्तेः तथा निश्चये च प्राग्वदेवोत्तरम् ।  \nयदि नित्यमस्तीति सामान्यतो विस्रम्भः, तर्हि इदं नित्यम्, इदमनित्यमिति विविच्योपदिष्टेऽपि शक्यं विश्वसितुम् ।  \nतथाच वृथा वेदान्तवाक्यविचारः इति ।  \n\nया च शमदमादिसाधनसम्पत्, सा किं श्रवणौपयिकतादात्विकावधानरूपा विवक्षिता, उत \"शान्तो दान्तः'' (बृह.6-4-23) इत्याद्युक्तजितेन्द्रियत्वरूपेति ।  \nपूर्वस्यास्तावत् हेतुत्वमिच्छामः तस्याः सर्वग्रन्थश्रवणसाधारण्यात् \"नासौ वेदान्तश्रवणे   \nविशेषः'' इति नात्र तद्विवक्षा युक्ता ।  \nसांख्यादि श्रविणोऽपि हि तादृग्विधतादात्विकशान्त्यादिसम्पत् युक्तैव ।  \nद्वितीया तु न श्रवणं प्रति साधनम्, \"शान्तो दान्त उपरतस्तितिक्षुः समाहितो भूत्वाऽऽत्मन्येवाऽऽत्मानं पश्येत्'' (बृह.6-4-23) इति दर्शनसाधनतया तच्छ्रुतेः ।  \nन च तद्दर्शनं श्रवणफलमिति दर्शनसाधनभूतश्रवणाङ्गत्वं शमादीनामिति वक्तुं युक्तम्; श्रुतहानाश्रुतक्लृप्त्यादिदोषप्रसङ्गात् ।  \nअविधेयज्ञानवाद-शब्दजन्यप्रत्यक्षयोश्च निरस्तत्वात्(वादौ - 4-7) ।  \nएषां च शमादीनां ब्रह्मविद्याङ्गतयोपादेयत्वं साधनलक्षणे शमदमाधिकरणे(ब्र.सू.3-4-21)ऽवगन्तव्यम् ।  \nअत एते शमादयः कथं शारीरकश्रवणात्पूर्वमुपात्ताः स्युः? अयमत्र संग्रहः-  \n\"शान्त्यादयो विधास्यन्ते विद्याङ्गत्वेन संयुताः ।  \nशास्त्रारम्भे कथं तेषामुपयोगस्त्वयोच्यते'' ।।  \nइदं चोक्तं भाष्ये \"नित्यानित्यवस्तुविवेकादयश्च'' इति आदिशब्देन संग्रहात् ।  \nतथा शमादीनां साधनत्वावगतेः कर्ममीमांसापेक्षतया कर्मविचारपूर्ववृत्तत्वस्य दुस्त्यजत्वमप्युक्तम्-\"एषां साधनत्वंविनियोगावसेयम् विनियोगश्च श्रुतिलिङ्गादिभ्यः ।  \nस च तार्तीयः'' इति ।  \nयद्यपि शारीरकमीमांसायामेवापेक्षिताः श्रुतिलिंगादयोपि व्युत्पादयितुं शक््यन्ते तथाऽपि संगतिविशेषात् सामान्यतस्तृतीयाध्याय एव तद्व्युत्पादनं प्राप्तमिति सिद्धोपयोगमात्रमत्र कर्तव्यम्; न पुनस्तद्व्युत्पादने प्रयतितव्यम् ।  \n\nइदं च तार्तीयश्रुत्यादिसापेक्षत्वाभिधानं प्रदर्शनार्थम्; कथं वेदप्रामाण्यस्थापनमन्तरेण तदर्थभूत ब्रह्मविचारोऽपि स्यात्? तत्प्रामाण्यं च प्रथमाध्यायसाध्यम् ।  \nकथं च सामान्यतः शास्त्राणां शास्त्रार्थानां वा द्वैतीयभेदाभावे दुरनुष्ठानतादुःस्थं प्रामाण्यं प्रतिष्ठितं भवेत्? कथं वा विद्याख्येषु शास्त्रार्थविशेषेषु भेदाभेदचिन्तावकाशः? तेन शब्दान्तरादयो द्वैतीयाः विशेषतश्चिन्त्याः ।  \nतार्तीयोपयोगस्तु दर्शितस्थलान्तरेभाव्यः श्रुतिलिङ्गादेस्सर्वत्रापेक्षणात् ।  \nउद्गीथविद्यादेः क्रत्वर्थत्वपुरुषार्थत्वादिविमर्शस्तु तौर्यप्रयुक्तिसापेक्षः ।  \nषोढाविभक्त-पाञ्चमिकक्रमप्रमाणापेक्षिणी च अर्चिराद्यातिवाहिकगणपौर्वापर्यव्यवस्था ।  \nकर्तृलक्षणन्यायोपजीविनी च ब्रह्मविद्याधिकारवर्णाश्रमादिधर्मविशेषस्थापना ।  \nएवम्, \"तेषामेकैक एव तावान् यावानसौ पूर्वः'' (?) इत्यादिष्वप्यतिदेशादिसापेक्षत्वमनुसन्धेयम् ।  \nसूत्रकारोऽपि तदुक्तमित्यादिना कर्ममीमांसायां सामान्यन्यायान् पृथक्सिद्धानुदाहरति (?) इति भवद्भिरपि व्याख्यातमेव ।  \nन चायं शारीरके वक्तव्यमेव तन्द्रालुतया परोपजीवनेन दर्शयतीति वाच्यम्; तत्र तत्रैव तत्सङ्गतेः स्थापितत्वात् ।  \nन च प्रसिद्धैर्न्यायैः स्वयमेव वेदप्रामाण्यादिकं विचारयामः, किं जैमिनीयेनेति वाच्यम्; तथाऽपि कर्मविचार पूर्ववृत्तत्वस्य दुष्प्रतिक्षेपत्वात् ।  \nतत्र विचारसागरे परिप्लवमानानां यदि जैमिनिना कर्णधारायितम्, स एष क्षम्यतामपराधः ।  \nएवं च लोकोत्तरप्रज्ञेन भवता बादरायणीयमपि नादरणीयम्; अविशेषात् ।  \nन चायं क्रमनियमोऽर्थस्वाभावादापतन् जैमिनीयो बादरायणीयो वा, येन तत्राभ्यसूयिष्यति ।  \nअतः कात्स्नर्येन कर्ममीमांसासापेक्षत्वप्रदर्शनार्थमेव शमादिसाधनत्वावगतेस्तार्तीयापेक्षाभाषणम् ।  \n\nयद्यपि इहामुत्रफलभोगविरागमुमुक्षुत्वे पूर्ववृत्तत्वेन भाषिते (यद्यपि इहामुत्रफलभोगविरागो मुमुक्षुत्वं चेत्युभयं नियतपूर्ववृत्तमसाधारणं सप्रयोजनाभिधानं चेत्यभ्युपगच्छामः, तथोक्तं भाष्ये-), \"अधिगताल्पास्थिरफलकेवलकर्मज्ञानतया संजातमोक्षाभिलाषस्य अनन्तस्थिरफलब्रह्मजिज्ञासा ह्यनन्तरभाविनी''ति (श्री-भाष्यं-जिज्ञा) तथाऽपि पुरुषप्रवृत्तिक्रमविशेषसूचनस्वारस्यात् कर्मविचारपूर्ववृत्तत्वोक्त््यैव तयोरप्यर्थलब्धत्वात्, अनन्तस्थिरफलतया प्रथममापातप्रतीतकर्माख्यप्रतिबन्धकनिवृत्तिसूचनेन निर्विघातब्रह्मविचारारम्भद्योतनात्, यज्ञादिवाक्यार्थापेक्षितपदार्थ   \nनिश्चयवत्त्वव्यञ्जनात् यथावस्थितब्रह्मतदुपासनादितत्त्वावगमहेतुभूतन्यायकलापशीलनोद्भेदात् अपवर्गोपायभूतोपासनापेक्षितानभिसंहितफलसहकारिवर्गस्वरूपनिश्चयांशोपजीवनाभिप्रायाच्च कर्मविचारस्यैव पूर्ववृत्तत्वोक्तिः प्रयोजनवत्तामेतीति तामेवाद्रियामहे ।  \nअव्यवहित पूर्ववृत्ततया वक्तव्यमिति चेत्, तर्हि मुमुक्षुत्वमेकमेव त्वयाऽपि वक्तव्यम् ।  \n\nतदर्थतया पूर्वेषामुक्तिरिति चेत् तुल्यम् ।  \nप्रयोजनाधिक्यं मिथस्संश्रयाद्यभावश्च विशेषः ।  \n\nएतेन तापत्रयाभिहतिपूर्ववृत्तत्ववादिनोऽपि प्रत्युक्ताः, तापत्रयाभिहतिमात्रस्य मन्त्रौषधिनीतिशास्त्रादिप्रवृत्तिसाधारण्यात् ।  \nदृष्टानुश्रविकविषयवितृष्णापर्यन्तायास्तु तस्याः कर्मविचारसापेक्षत्वस्थापनात् ।  \nतथोक्तं सांख्यैरपि,  \n\"दुःखत्रयाभिधाताज्जिज्ञासा तदुपघातके हेतौ ।  \n\n4दृष्टे साऽपार्था चेत्-नैकान्तात्यन्ततोऽभावात् '' ।  \n।  \n\n\"दृष्टवदानुश्रविकः स ह्यविशु शुद्धि क्षयातिशययुक्तः ।  \n(सांख्यकारिके 1-2) इति ।  \n\nएवं कर्मपरीक्षोपबृंहितैव सा भाष्येऽप्युक्ता, \"तापत्रयातुरैरमृतत्वाय स एव जिज्ञास्यः'' (श्री भाष्यं जिज्ञा) इति ।  \nश्रुतिश्च,   \n\"परीक्ष्य लोकान् कर्मचितान् ब्राह्मणो निर्वेदमायात्'' (मुंड-1-2-12) इत्यादिका ।  \n\nअतः, \"अथातो ब्रह्मजिज्ञासा'' (ब्र.सू.1-1-1) इत्यत्र न साधनचतुष्टयाद्यानन्तर्यं सूत्रकृदभिप्रेतम्, अपि तु कर्मविचारानन्तर्यमेव ।  \nतथा च वृत्तिकारः \"वृत्तात् कर्माधिगमादनन्तरं ब्रह्मविविदिषा'' (बोधायनवृत्तिः) इति ।  \nअयं च पक्षो भास्करैरप्यङ्गीकृतः ।  \nनिरीश्वरमीमांसकैरपि, \"कृत्स्नाध्येतुर्निश्शेषवेदार्थविज्ञानाय मीमांसारम्भः'' (?) इति वदद्भिः कर्मोपक्रमं शास्त्रमर्थतो ब्रह्मविचारशिरस्कमित्यभ्युपगन्तव्यमेव ।  \nन च द्वादशाध्यायमात्रे शास्त्रं पर्यवसितम्; शबरस्वामिप्रभृतिभिः सङ्कर्षकाण्डांशस्थसूत्रोपादानात् ।  \n\"शास्त्रान्तत्वादुपनिषद्भागचिन्ता'' इति पक्षस्य च त्वदीयैः कैश्चित् परिग्रहात्' इति ।।  \nइति श्री कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां साधनचतुष्टयपूर्ववृत्तत्वभङ्गवादः अष्टमः ।।8।।"
              },
              {
                "author": "Nrisimharaja",
                "commentary": "8 ---\nअथ शब्दस्यानन्तर्यार्थकत्वे सत्येव शास्त्रयैक्यं निर्वहेदिति प्रासंगिकनिरूपणानन्तरं कर्मानन्तर्यं निरूपयितुं संगतिं दर्शयन्वादार्थं सूचयन् शास्त्रैक्यं सयुक्तिकमनुवदतिशास्त्रयैक्य इति। वादार्थं कर्मविचारानन्तर्यमाह।कर्मालोच्येति। केचित्तु अपरोक्षार्थविषयतया आपरोक्षये अनुमानादीनामपि तथात्वप्रसंगेन ब्रह्मगोचरापरोक्षाज्ञानरूपाविद्यायां शूद्रस्याप्यधिकारसंभवेऽपशूद्राधिकरणविरोध ः आपादितः । तत्रेष्टप्रसंगे कर्मविचारानन्तर्यप्रतिपादकसूत्रस्थाथशब्दविरोधप्रसंग इति सूचयन् वादार्थं संगृह्णाति । शास्त्रैक्य इत्याहुः ।\nअथशब्दस्य कर्मविचारानन्तर्य साधयिष्यन् पूर्वपक्षिमुखेनान्तर्यार्थकत्वं प्रथमं साधयति ।इह तावदिति। ननु नित्या नित्यविधेयस्यैव पूर्ववृत्तित्वमिति कुतो निर्धायते । अन्यस्यापि संभवादित्यत्राहतत्संभवश्चेति। यत्र सप्रयोजनजनितपूर्ववृत्तस्य असंभवः । तत्राथशब्दो अधिकारार्थत्वेन व्याख्यान इत्याहअथ योग इति। एवमपि कथमन्येषां निरास इत्यत्राहनहीति। तत्र किं पूर्ववृत्तं । यदृच्छासिद्धमक्षिकासंचारादि । यद्वा निमेषोन्मेषादिकं । नाद्य इत्याहसर्वत्रेति। नियतत्वाभावात् यदृच्छासिद्धानां तदानन्तये नाभिधेयमिति भावः । नद्वितीय इत्याहअभिधान इति । अत एवेति। प्रयोजनाभावादेवेत्यर्थः । दूषणान्तरमप्याहविशेषेति। व्यर्थव्यापारं प्रत्यपि पूर्वाभावेन वेदान्तविचारं प्रत्येव असाधरण्याभावादित्यर्थःअवधानेति। इन्द्रियाणां विषयान्तरासंचारोऽवधानं । आदिशब्देन व्युत्पत्यादिकं गृह्यते । प्रयोजनाभावमप्याहतदभिधान इति। नियमेनापेक्षितत्वमाहतस्यैवेति। सप्रयोजनत्वं चाहतदुक्तेश्चेति। सिद्धान्तमारभतेतत्परामर्श इति । इत्येवमात्मेति। इत्येवं विवरणोक्तनिश्चयइत्यर्थः ।हेयत्वोपादेयत्वे इति। तन्निश्चय (जनकत्वं चाह - तदुक्तय श्चेति) इत्यर्थः ।\nतत्रैवेति नात्माश्रुतेर्नित्यत्वाच्चताभ्यः (ब्र.सू.2 - 3 - 28) \"\"न वियदश्रुतेः'' (ब्र.सू.2 - 3 - 2)रित्यादिभिरित्यर्थः । आदिशब्देन स्वमतेन कालादयो गृहन्ते ।\nअन्योन्याश्रयं कारिकयोपपादयतिवेदान्तेति।\nविरुद्धनिश्चयमेव उपपादयतिवियदादय इति । आदिपदेन चार्वाकादयः । सौगताः क्षणिकसंतानमाहुः ।चार्वाका आत्मनोऽभावमाहुः । माध्यमिकास्तु मिथ्याभूतमाहुरिति भावः ।अदूरेति। सांख्ययोगयोः प्रकृत्यादिपृथिव्यंतसृष्टयुपवर्णनसाम्याद्वेदान्तादूरविप्रकृष्टत्वं ।तर्हीति। आत्मानात्मविवेकार्थेव ब्रह्ममीमांसा । तस्य च तत्रैव सद्धेर्ब्रह्ममीमांसायां प्रवृत्तिर्नस्यादित्यर्थः । अनयापि तत्सिद्धेरत्रापि प्रवृत्तिस्यादित्यत्राहअनन्यलभ्येति।नियतापेक्षिततेन शास्त्रान्तरेण विवेकसिद्धावेतस्य निष्फलत्वमेवस्यादित्यर्थंः । अनन्यलभ्यार्थत्वं शङ्कते विशेषेति। अद्वैतत्वमेवविशेष इति शंकतेआत्माद्वैतेतिमोक्षोपायाधिगमार्थं हि ब्रह्ममीमांसायां प्रवृत्तिः । सांख्यशास्त्र एवात्मनो निर्लेपादिव्यवसायस्य मोक्षसाधनतया \nप्रतिपादनात् ब्रह्मणः स्वव्यतिरेकानतिरेकचिन्तायाः व्यर्थत्वात् ब्रह्ममीमासायां प्रवृत्तिर्नस्यादितीत्याहस्वात्मन इति। नन्वात्मव्यतिरिक्तमिथ्यात्वाध्यवसायस्यैवमोक्षहेतुत्वात्कथं निरस्तेत्यत्राहतस्येति। तथापि सौगतशास्त्रात्तदपि सुलभमिति भावःअविभागोपीति।ग्राह्यग्राहकभेदर हित ज्ञानस्वरूपमेव आत्मा । ततोऽतिरिक्तंवस्तु मिथ्यैव । तर्हि ग्राह्यत्वे ग्राहकत्वेन वस्तुप्रतीतिः कथमित्यत्राहविपर्यासितेति। भ्रान्तिज्ञानेन तथा गृह्यत इति न तत्सत्यतेति भावः। तर्हीति। सूत्रकारैर्निराकरिष्यमाणत्वात् । सांख्यादिशास्त्रमपि वेदविरुद्धमेवेति तेनापि नित्यानित्यवस्तुनिर्धारणाश्वासः तव न संभवतीति भावः । ननु महर्षिप्रणीतत्वमित्यतिशयोस्तीत्यत्राहनहीतिवेदविरोधादेव सौगततन्त्रस्य अप्रामाण्यमुक्तं । तच्च महर्षिप्रणीते सांख्यतन्त्रे समानमित्यर्थः ।तेष्वपीति।ततश्च मिथ्यात्वाध्यवसायार्थं सौगतशास्त्रेपि प्रवृत्तिस्यादित्यर्थःकथं चेति। आत्मनित्यत्वमविरुद्धमिति वेदान्तैरात्मनित्यत्व निर्णयात्प्राक्कथं निश्चीयत इति भावः । इदमुपलक्षणं । वेदान्तविचारात्प्राक् सौगततन्त्रस्य वेदविरुद्धत्वमप्यशक््य निर्णयमिति द्रष्टव्यं ।तथा चेति। वेदान्तश्रवणानन्तरं वेद विरुद्दांश निर्णयः तन्निर्णये वेदान्तशास्त्र विचाराधिकार इत्यन्योन्याश्रय इत्यर्थः।हितेति।अविरुद्धांशनिर्णयनिर्णयाभावः ।तत एवेति। हितैषिवचनादे (ज्ञातत्वं इत्यत्र)व आत्मानात्मविवेकोपि सिध्यतीत्यर्थः । समस्तार्थ विस्रंभः - ज्ञातव्यार्थनिर्णयः ।ननु नित्यानित्यवस्तु विचारमात्रं हितैषिचनाज्जातं अर्थांतरनिरूपणार्थं शास्त्रं स्यात्सर्वस्यापि हितैषिवचनात् ज्ञातव्यमित्यत्र नियमाभावादित्यत्राह ।सर्वस्यापीति। विवेकविचारस्य सिद्धौ आत्मानात्मविवेकस्येति शेषः । नन्वगत्या ज्ञातव्यांतरमिष्यतइत्यत्राहपरिशेषेचेति। मुमुक्षुज्ञातव्यस्य कल्पितत्वाभावात् सत्यत्वं वाच्यमिति विशेषत्वं स्यादिति भावः ।प्रवचनादित्यादिशब्देन कल्पशास्त्र प्रवर्तनादि गृह्यते। हन्तेति। शमदमादि पूर्ववृत्तं न स्यादिति भावः । क्रोधादेरित्यादिशब्देन पूजादिग्रहणं ।\nकिमर्थं निश्चयार्थत्वेन विधिरुत अन्यार्थत्वेनेति विकल्प्याद्यं दूषयतिअर्थनिश्चयेति। विधिवैयर्थ्यंमित्यर्थः । द्वितीये दोषमाहअन्यथेति। दृष्टार्थत्वे संभवत्यदृष्टार्थत्वायोगादिति भावः । फलस्य सिद्धत्वान्न तदर्थं श्रवणमित्युक्तं । इदानीं रागप्राप्तत्वान्न विधिरिति पूर्वोक्तं स्मारयतिनचेति।तथापीति। मीमांसायाः विधिः स्वेतिकर्तव्यत्वेनातरंगत्वात् तज्जन्यमेव नित्यानित्यवस्तुविवेकं विचाराधिकारतया स्वीकरोति नतूपदेशसाध्यं । तादृशमीमांसाधीनश्च नित्यानित्यविवेको द्वितीयाध्यायसाध्य इति न तस्य पूर्ववृत्तत्वमित्यर्थः । नन्वस्मादेवासंभवात् वेदान्तशास्त्रबहिष्ठविचारादिसाध्य नित्यानित्यवस्तुविवेक एवाधिकारस्यात् । न द्वितीयाध्याये तन्निरूपणं व्यर्थं तस्य दार्ढ्यंत्वादिति चेन्मैवं । तद्दार्ढ्याभावे आपातप्रतीतिरूपतयापि शिष्य पूर्वोक्त््ययोगात् । दृढ तरं तु द्वितीयसाध्यमिति न पूर्ववृत्तत्वमिति भावः।\nननु वेदान्तवाक्यस्य विधिरस्ति कर्मविचारस्येत्यत्राह ।श्रूयतेहीति। तस्य कर्मब्रह्मकाण्डसाधारणत्वादिति भावः । अस्तु को दोष इत्यत आहतेनेति। पूर्वोत्तर भागविधिनुष्ठाने क्रममाकांक्षमाणः प्राजापत्यपशुपदार्थानुष्ठानक्रमवद्विचार्यस्य क्रमानुसारेण तदितिकर्तव्यतारूप विचारक्रममंगीकरोतीति पूर्वमीमांसायाः प्राथम्यमित्यर्थः। प्रकारांतरेणापि क्रममुपपादयतिन तावदिति । अनधिकारादिति\"\"स्थाणुरयमिति''वाक्येऽधीतवेदस्तद्विचारये दिति विधिपर्यवसाने नाध्ययनस्य तदधिकारत्वादिति भावः नतूपनिषन्मात्राध्ययने विचारो युक्तः अधिकारस्य सत्वादित्यत्राहनचेति । कस्यचिदिति। कस्यापि मते अध्ययनविध्यर्थो न भवतीत्यर्थः। विहिताध्ययनस्यैव (अधिकारत्वाप्येकदेश) विचारविधावधिकारः कृत्स्नस्वाध्यायाध्यमनस्यैव विधानान्नैकदेशाध्यायिनो विचाराधिकार इति भावः । ननु कृत्स्नाध्ययनस्य अधिकारत्वेप्येकदेश विचारः कुतो न स्यादित्यत्राहकृत्स्नेति। \"\"अधीत्य वेदं विचारयेदि''त्यत्राधीतस्वाध्याय मात्रस्यैव विचारविषयतया प्रतीतेरिति भावः ।ननु भवतु विचारद्वयकर्तव्यत्वं तथापि कर्मविचारस्य पूर्ववृत्ततमित्यत्राहतथा च सतीति। विचारद्वय कर्तव्य तायां सिद्धायां ब्रह्मविचारानन्तरं ब्रह्मविचारापेक्षित शमदमादिविरुद्धस्य कर्मविचारस्यासंभव एव स्यादिति ब्रह्मविचारात्प्रागेव कर्मविचार इति भावः । विचारद्वय कर्तव्यत्वे सिद्धे किं प्रथमं विचार्यमिति विशये त्रिवर्गे प्रथमप्रावण्यात्कर्मविचारमतिक्रम्य ब्रह्मबुभुत्साविरहात्तदर्थं तद्विचारासंभवात्तद्विविदिषार्थं कर्मविचारः पूर्वं भविष्यतीत्याहयदात्विति।\nप्रसंगादाहएवमिति। तदेवोपपादयतिरागोपीति । स्वाध्यायेति।कर्तव्यताभूतेत । इदं च पंचमेचिंतितं\"\"मुख्यक्रमेणचांगानां तदर्थत्वा'' (जै.मी.सू.5 - 7 - 2 - 1)दित्यधिकरणे\"\"सारस्वतौ होमौ भवतः''(तै.सं.3)इति विहितयोरेतद्वैंधव्यमिथुनमिति स्त्रीपुंसदैवत्यत्वं निश्चितं । तत्र च याज्यापुरोनुवाक्यक्रमात् स्त्रीदेवत्यं पूर्वं पुंदेवत्यं पश्चादिति प्रधानयोः क्रमे सिद्धे तत्क्रमानुसारेण निर्वापादिक्रम इति निर्णीतं ।तद्वत्क्रम इति। कर्तव्यतात्वं च स्वाध्यायं प्रति मीमांसायाः \"\"धर्मे प्रमीयमाणे ही'' त्यादिनेति भावः ।अर्थ क्रमं चेति । \"\"अग्निहोत्रं जुहोति''(तै.सं.1 - 7 - 5 - 2) \"\"यवागूं पचती''त्यत्रासामर्थ्यरूपोऽर्थः क्रमनियामकत्वेन स्वीकृतं\"\"अर्थाद्वेत्''यविधिकरणे इत्यर्थः । अत्रापि त्रिवर्गप्रावण्यनिवृत्तिं विना मोक्षकामना न संभवति । \nकर्मविचारस्य प्रतिबन्धकनिवृत्तिसंवादकतयापि प्राथम्यमिति भावः ।यज्ञाद्यंगकेति ।विद्यां प्रति कर्मणामंगत्वविधावित्यर्थः ।यज्ञादिदृष्टांतेष्विति\"\"भूम्नः क्रतुवज्यायस्त्वं तथाच दर्शयति'' (ब्र.सू.3 - 3 - 77) \"\"पूर्वविकल्पः प्रकरणात्स्यात् क्रियामानसवत्'' (ब्र.सू.3 - 3 - 44) \"\"अक्षरधियांत्ववरोद्यस्सामान्य तद्भावाभ्यामौपसदवत्तदुक्तं'' (ब्र.सू.3 - 3 - 33)मित्यादावित्यर्थः ।यज्ञादिकल्पनेचेति\"\"तस्यैवं विदुषो यज्ञस्यात्मा यजमानश्रद्धापत्नी'' (तै.ना.80 अनु)त्यादिनेत्यर्थः ।कर्मविचारापेक्षं पश्यन्निति। अनेनार्थक्रमो दर्शितः । कर्मज्ञानस्य विद्याज्ञानार्थमपेक्षितत्वात् । ननु प्रासंगिकोद्गीथविद्यापेक्षत्वमात्रेण न पूर्ववृत्तत्वं युक्तं । सूत्र प्रतिज्ञानपेक्षितत्वादित्यत आहमुख्यसंगतस्येति। तत्र हेतुःब्रह्म विद्यांगेति। एवमप्युद्गीथ विद्यायाः कर्मकाण्ड एव विचारोऽस्त्वित्यत्राहब्रह्मदृष्टिरूपेति। एवं च कर्मविचारस्तृतीयसंगतोपि तत्र बहुतया ब्रह्मविचाराद्बहिःकर्तव्ये पूर्वमेव कर्तव्यमित्यर्थः ।\nब्रह्मविद्यांगकर्मसमृध्यर्थतया साक्षात्संगतिरस्तीत्युक्तं । इदानीं प्रसंगसंगतेरभावात् साक्षादेव संगतिरित्याहकिञ्चेति। यद्यत्र प्रसंगतश्चिंत्यते तस्य तत्रोपयोगेन भवितव्यं अत इहाप्युपयोगो वाच्य इत्यर्थः । ननु विद्यारूपत्वेन साजात्यमेव प्रसंगः । सतूपयोगाभावेपि विद्यत इत्यर्थः इत्यत्राहयद्यपीति। नहि वयं साम्याभावं ब्रूमः किन्तु तेन न निरूपणमिति ब्रूम इत्यर्थः । ननूपयोगमात्रं विचारप्रयोजकं त्विहोपयोगोपीत्याशंकतेकर्मणामिति। नन्वत्र शास्त्रेऽधिकाराभावात्कृत्स्नविचारे मा प्रवर्तिष्ट तन्मात्रविचारे प्रवर्ततामिति शंकतेअथेति। परिहरतितदसदित्यादिना। अत्र भाष्यवाक्यं संवादयतितत एवेति । तदाहेति।यदि कर्मार्थमुद्गीथ विद्या निरूपणाय ब्रह्म चिंतयेत् तर्हि ब्रह्मचिंतायाः उद्गीथद्वाराकर्मार्थत्वात्कर्मब्रह्मशास्त्रयोरैकशास्त्र्यं सिध्यतीत्यर्थः । नैतावदेव अनिष्टांतरमपि सिध्यतीत्याहप्रागिति।ऐकशास्त्र्ये सति क्रमाकांक्षायां मुख्यक्रमानुरोधादित्याशयेन क्रमोऽपि सिध्यतीत्यर्थः । अनिष्टांतरमप्याहगुणेति। ब्रह्मोपसर्जनतया हीतरेषां निरूपणमिति सिद्धांतः । त्वया तु ब्रह्मण एव इतरोपसर्जनतया निरूपणं साधितमिति केवलमनिष्टप्राप्तिरेवेत्यर्थः । उपयोगमात्रेण सप्रयोजनत्वमंगीकृत्यैवोक्तं ।इदानीमिहोपयोगाभावे एतदधिकारिणस्तत्रप्रवृत्त्यसंभवादिह तन्निरूपणं न स्यादित्याहब्रह्मविदस्त्विति।कर्मापीति। ब्रह्मवित्कर्मापि चिंतयेदित्यैकशास्त्र्यं स्यात् । यदि च मोक्षसाधनश्रवणादिव्यासक्तस्यमुमुक्षोस्तदसंभवः तदा उद्गीथचिंतापि न स्यादिति भावः ।तथापीति।ब्रह्मविद इति। शेषः । तदेवोपपादयति ।विविदिषायामपीति। ननु स्वस्य विविदिषायां जातायामपि परस्य विविदिषोत्पादनाय तदर्थकर्मसाद्गुण्यार्थं प्रत्युपदेशायोद्गीथादिचिंतन मित्यत्राहतत्रापीति। कर्मणोऽपि विचारप्रसंगादित्यर्थः ।न विविदिषांगेति।प्रासंगिकत्वे ब्रह्मविचारे उद्गीथविद्या न स्यादिति साक्षात्संगतिरेव वाच्चेत्यर्थः । नच प्रसंगान्निरूपणोच्छेदः ।कर्मविचाराधिकाम्यतयैवोपयोगितयैव विशेषलक्षणे संगतस्याद्योपादानिकशेषत्वस्य\"\"प्रयुक्तध्याये'' चितंनादिति भावः। तथाचात्रेति। उद्गीथविद्याब्रह्मविद्याचोदनेति विचाराभावादित्यर्थः । हेत्वंतरेणापि साक्षात्संगतिं साधयतिएवमिति। विचारद्वयसापेक्षतया पृथत्वेन निरूपणीयस्यास्य ब्रह्मचिन्तायां निरूपणं । तत्रैव साक्षात्संगतिं द्योतयतीति भावः । ननु प्रसंगादपि तत्र तन्निरूपणोपपत्तेः कथं साक्षात्संगतिरित्याशंकामात्रं निराकरोतिब्रह्मस्वरूपनिरूपणानन्तरमिति। तथा ब्रह्मविद्यानिरूपणा नन्तरमेव तन्निरूपणं स्यात् न च तथा निरूप्यते । कन्तु ब्रह्मनिरूपणानन्तरमिति । साक्षात्संगतमित्यर्थः । साक्षात्संगता वा कथमुपयोग इत्यत्राहप्रधानेति।अत्र भाष्योक्तिं संवादयतितदाहेति।\nअनभिसंहितफलानिविद्यातिरिक्त फलकामनां विना कृतानि । नित्यफलेच्छायामपि कर्मविचारस्यैव पूर्ववृत्तत्वमित्याहकिंचेति।सिसित्साविति। अयत्नेनेति शेषः ।कर्ममात्रेणेति। आपातप्रतीतिदशायां तत्राप्यक्षयफलत्व प्रतीतेः ।\"सर्वेभ्यः कामेभ्य'( जै.मी.सू.3 - 3 - 1) इत्यादिना सर्वान्तर्गतमोक्षफलत्वप्रतीतेश्चेति भावः ।प्रागेवेतिऐकशास्त्र्यसमर्थन स्थल इत्यर्थः । न्यायपरिश्रान्तचेतस्तथेति सम्यगभ्यस्तन्यायतयेत्यर्थःउत्तरोत्तरेतिप्रयत्नतारतम्यात्फलतार तम्यासिद्धिः । तच्च स्वरूपतःकालतोवा वाच्यं । तथा आवृत्तिविधानादिभिरपि तत्सिद्धिरित्यर्थः ।तत्संवादकानीतिउत्तरोत्तरातिशयितादिस्थलेष्वनित्यत्वनिरूपकन्यायसंवादित्वाद शांतरेपि यथाश्रुतानिति निश्चित्येत्यर्थः ।प्रतिबन्धकरहितयेति। उक्तरीत्याप्रथमभाविन्याः कर्मजिज्ञासायाः निवृत्तेरिति भावः ।संजात बुभुत्सातिशय इति। कर्मफलानि नित्यत्वनिश्चयातिशय हेतुः ।\nएवमौपदेशिकनित्यानित्यत्व पक्षो दूषितः । शास्त्र जन्यनित्यानित्यत्वपक्षे दोषांतरमाहकथं वेति।कामचारेति(तथानिश्चयातिशय हेतुः) तथा चानुपनीतस्य यथेच्छाचारिणो भोजनमात्रप्रयोजनस्य अलौकिकपुरुषार्थेच्छाविरहेण तदर्थं शास्त्रान्तरे प्रवृत्तिर्न संभवतीत्यर्थः । विधिना रागेणवेति मतभेदेन तयोरिति विधिरागयोरित्यर्थः । नन्वध्ययनानन्तरं अध्यापकाभावादिना ब्रह्मविचारप्रतिबन्धे सति ख्यतिलाभार्थं सांख्यादिशास्त्रे प्रवृत्तिर्युज्यतैवेत्यत्राहअक्रमप्रवृत्ता सत्विति। अध्ययन \nविधिप्रयुक्तक्रमातिक्रमेणप्रवृत्तावित्यर्थः ।मीमांसाधिकारप्रसंगादिति। तथा च\"\"अथातो धर्मजिज्ञासे'' (जै.मी.1.1.1)त्यत्र वेदाध्ययनानन्तर्यमथ शब्दाऽर्थो न स्यात् । एवं\"\"अथातश्शेषलक्षण''(जै.मी.सू.3 - 1 - 1)मित्यादावपि पूर्वाध्यायार्थवृत्तत्वमर्थोत्व न स्यादिति भावः ।सौगतेति। तथा च साधनचतुष्टय पूर्ववृत्तत्वमसंभवीति भावः ।तेनैवेति। वेदान्तशास्त्रादेव तन्निश्चये मिथस्संश्रय इत्यर्थः ।\nहेयोपादेयत्वविकल्पो द्वितीयः कल्पः। तं दूषयति।एतेनेति । पूर्वोक्तमिति। अन्योन्याश्रयइत्यर्थः।चक्रकेति।श्रवणेन नित्यानित्यत्वनिश्चयः तेन हेयोपादेयताज्ञानमनेन श्रवणमिति चक्रकं इत्यर्थः ।अपुरुषार्थत्व इति। पुरुषार्थशब्दः सुखादिपरः । उपादेयत्वशब्दः इच्छाविषयत्वपरः । विवेकिनामनित्यं अनुपादेयमेवेत्यत्राहअत एवेति। सामान्यतो वेदान्ते नित्यमस्तीति निश्चये दोषांतरमाहअथेति। कर्मकाण्डेऽपि यथोक्तविवेकसत्वे हेतुमाहतत्रापीति। तत्रापि नित्यमस्तिचेत्तदुपादेयमिति ज्ञानसंभवादिति भावः ।वस्तुत इति। सोमचातुर्मास्य फलादेरनित्यत्वादिति भावः ।किं तत इति। आपात प्रतीतेरुक्तविवेकस्य सत्वे बाधकाभावादिति भावः ।आप्तवाक्यादिति - तथा च पूर्वकाण्डे आपात प्रतीतिरपि नास्तीति भावः ।आप्तवाक्यादिति। तथा च पूर्वकाण्डेआपातप्रतीतिरपिनास्तीति भावः।ननुयद्युपबन्धो सो(मा) स्तु निश्चय एवासत्वित्यत्राहतथा निश्चयेचेति। तदेव विवृणोतियदिति।तर्हि तन्नित्यमिति। ननु यस्य सामान्येन वेदान्तवाक्यानि नित्यपुरुषार्थप्रतिपादकानीत्युपदेशो विशिष्यतु नोपदेशः तं प्रति विचारः सार्थक इति चेन्न । नित्यविधि संभावनयापि प्रवृत्युपपत्तेः । तस्याश्च सांगाध्ययनादेव सिद्धत्वादौपदेशिकनित्यत्वावधारणस्य कल्पनानुपपत्तेरिति भावः।\nननु यद्युक्तस्य पूर्ववृत्तत्वमिच्छसि भग्नं तर्हि कर्म विचारस्य पूर्ववृत्तत्वमित्यत्राहतस्याइति। साधारणस्य विशिष्य पूर्ववृत्तत्वं कथं नायोगादिति भावः । साधारण्यमुपपादयतिसांख्यादीति। शांतिरंतरिंद्रियजयः । दांतिर्बर्हिरिन्द्रियजयः। दर्शनसाधनतया दर्शनांगतयेत्यर्थः । नच श्रवणद्वारादर्शनांतरत्वं श्रुत्यर्थ इत्यत्राहनचेति । शांतःपश्येदिति। समभिव्याहारात्साक्षाच्छृतस्यांगत्वस्य त्यागः ।अश्रुतस्य श्रवणद्वारकल्पनमिति दोषस्यादित्यत्राहमुख्यांगत्वे संभवति । श्रुतेति। ननु दर्शनस्या विधेयतया(त्वेन)तदंगस्यासंभवेन मनननिधिध्यसनयोश्च श्रवणांगत्वेन मुख्यांगत्वे संभवति तदंगत्वकल्पनायोगात् श्रवणं प्रत्येव अंगत्वमित्यत्राहअविधेयेति। मोक्षसाधनीभूत दर्शन समानाकारज्ञानस्य विधेयत्वात् तदंगत्वंयुक्तं । शब्दजन्यप्रत्यक्षस्य निरस्तत्वाच्छ्रवणद्वारापि तदंगत्वं न युक्तं । श्रवणांगत्वेपिन पूर्वभावः फलोपकार्थंगत्वेन सन्निपत्योपकारित्वात् शमादीनामिति भावः । किं च वेदांतश्रवणेनैव ब्रह्मविद्यांगत्वावगमः शमादीनामपि तदनंतरमेव उपादेयानां न श्रवण पूर्वभावित्वमित्याहएषामिति।शमाद्युपेतस्यादि (ब्र.स्.3 - 4 - 21)त्यधिकरणे विधांगतया निर्णयादित्यर्थः। अत एवेति। पूर्वं तदंगतया ज्ञानाभावादिति भावः। उक्तमर्थं कारिकया संगृह्णाति ।शांत्यादय इति। विधास्यंते ब्रह्मविद्यांगतया निरूपयिष्यंतेत्यर्थः ।\nसंग्रहादिति। संग्रहं कृत्वेत्यर्थः । दुस्त्यजत्वमप्युक्तमिति भाष्य इत्यनुषंगः । भाष्यं चोदाहरतितेषामिति। शमादीनामित्यर्थः ।संगतिविशेषादिति। शेषत्वनिरूपणायोपोद्घात रूपसंगति विशेषादित्यर्थः ।अत्र कर्तव्यमिति। वेदान्तविचार इत्यर्थः ।\nभाष्ये सापेक्षत्वाभिधानं पूर्वतंत्रनिरूपितानां सर्वेषां प्रदर्शनार्थमित्याह ।इदं चेति। अन्यानपिपूर्वतन्त्रसिद्धानाहकथं वेति। शास्त्राणां शास्त्रर्थानां वेति गुरुमते शास्त्रभेदोद्वैतीयः । भट्टमते शास्त्रार्थ भेदः ।तथाच द्वैतीयपूर्वपक्षे न्याये न सर्वशास्त्रर्थस्यैकत्वे तदनुष्ठानस्याशक्यतया अननुष्ठानलक्षणा प्रामाण्यं स्यादिति प्रामाण्यं प्रतिष्ठितं न स्यादिति भावः । उपयोगांतरमप्याहकथं वा विद्याख्येष्विति। वशेषतःश्चिंत्याइतिविशेषत उपजीव्यइत्यर्थः - तदधीत इति। एकशास्त्रत्वसमर्थने विशिष्य दर्शितस्तत्र द्रष्टव्य इत्यर्थः ।अत्रापि संग्रहेणाहश्रुतिलिंगादेरिति । यज्ञेन दानेनेति। कर्मादीनां श्रुत्यादिभिरेव विद्यांगत्व निर्णयादिति भावः ।क्रत्वर्थ पुरुषार्थत्वादिति। आदिशब्देन क्रतुप्रयुक्तत्वादित्यर्थः । तुर्यस्य - चतुर्था ध्यायस्यसंबंधितौर्यं षोढाविभक्तेति श्रुत्यर्थः । पदस्थानमुख्यप्रवृत्तिभेदेन क्रमप्रमाणानां षोढा भेदः।कर्तृलक्षणेति।षाष्ठन्यायोपजीवने च ब्रह्मविद्यायां\"\"तदुपर्यपीत्याद्यधिकरणे'' (ब्र.सू.1 - 3 - 25) ष्वधिकारिचिंतेत्यर्थः।तेषामिति। ब्रह्मविद्याभेदानुपदिश्योत्तरेषां विद्याभेदानां पूर्वविद्याधर्म\"\"एतद्ब्राह्मणानि''तिवदति दिश्यत इत्यर्थः ।अतिदेशादि त्यादिशब्देन ऊहादीनां ग्रहणं ।सामान्यन्यायादिति।कर्मब्रह्मसाधारणानित्यर्थः। नचेति। तथाच न कर्मविचारस्य पूर्ववृत्तत्वमिति भावः ।तत्र तत्रैवेति। मुख्यक्रमाद्यनुसारेण कर्मविचारस्य पूर्ववृत्तत्वे सिद्धे तत्रापेक्षितत्वान्यायानां तत्रैव संगत्या निरूपितानामेतदधिकारिणा ज्ञानत्वसंभवान्नात्रनिरूपणं नतु तंद्रालतयेति भावः । ननु न्यायज्ञानार्थं न कर्मविचारापेक्षेति शंकते। नचेति। महर्षिकल्पानामपि तदुत्पादनाय जैमिनीय शास्त्रापेक्षा वाच्या । यथान्यायानां उत्सर्गापवादस्यातिसूक्ष्मतया दुर्ज्ञानत्वादिति कर्म \nविचारस्य पूर्ववृत्तत्वं दुष्परिहारमिति भावः ।अन्यथा दोषमाहएवंचेति। तादृशबुद्धीनामुत्तरमीमांसापि न स्यादिति येषामुत्तरमीमांसाधिकारः तेषां कर्मविचार आवश्यक इति भावः ।नचायमिति। न क्रमो जैमिनिकृतो नापि बादरायणकृतः । पुरुषाधीनत्वाभावादिति भावः । पूर्वकाण्डे व्युत्पादितार्थसापेक्षत्वादपि कर्मविचारस्य पूर्ववृत्तत्वंदुर्निवारमिति वक्तुं भाष्ये तार्तीय शेषिचिन्तानन्तरं शेषचिन्तनवत्न्यायापेक्षणमित्युक्तमित्याहकार्त्न्येनेति।\nननु साधनचतुष्टयस्य पूर्ववृत्तत्वनिरसनमयुक्तं युष्मद्भाष्य एव नित्यानित्यवस्तुपूर्वकेहामुत्रफलभोगविरागादेः पूर्ववृत्तत्व कथनादित्याक्षिपति ।यद्यपीति। पूर्ववृत्तत्वमिहामुत्रफलभोगविरागादेरस्त्येव नचास्य नित्यानित्य विवेकसापेक्षता आपातप्रतीतिमात्रान्निर्णीता नित्यानित्यफलापेक्षाविरहात् । न चास्य अतश्शब्दार्थत्वमन्यलभ्यत्वात् न तस्य पूर्व वृत्तत्वमपि कथनीयमित्यर्थः । नन्वेवं सति कर्मविचारपूर्ववृत्तत्वं न कथनीयं । मुमुक्षापूर्ववृत्तत्वमात्रादेव तल्लाभसंभवादित्यत आह ।अनन्तस्थिरफलतयेति। कर्मनिरूपणपूवर्वृत्तत्वकथनस्य ब्रह्मविचारप्रवृत्यौपयिकत्वात्पूर्ववृत्त्वकथनमित्यर्थः ।तदेवाह।यज्ञादीति। वेदान्तविचारस्य यज्ञादिस्वरूपत्वात् तत्स्वरूपगत्यादिसूचनेनब्रह्मविचाराधिकार स्फूर्तिज्ञापनात् कर्मविचारपूर्ववृत्तत्वकथनंसप्रयोजकमित्यर्थः ।।न्यायकलापशिलोद्भेदनादिति। श्रुतिलिंगोपक्रमादिन्यायपरिशोधनसूचनादित्यर्थः ।अपवर्गोपायगतेति । अथातश्शेषलक्षणमिति। शेषचिन्तानन्तरं शेषचिन्तनवत्शेषिचिंतेत्यर्थः। ननु कर्मविचारस्याव्यहित पूर्ववृत्तत्वाभावात् कथं तदभिधानमिति शंकते ।अव्यवहितेति।तर्हि त्वया नित्यानित्यविवेकादेः पूर्ववृत्तस्योक्तिरसंगतेति प्रतिबंद्या परिहरति ।तर्हीति। उभयोः को विशेष इत्यत्र विशेषमाहप्रयोजनेति। अव्यवधानं पूर्ववृत्तत्वकथने, न प्रयोजकं अपितु प्रयोजनवत्वं तच्च उपदर्शितमिति भावः । नित्यानित्यविवेकादिपक्षोक्तदोषाभावश्च विशेषमित्याहमिथः संश्रयेति।\nये तु तापत्रयाभिहतानंतर्य मथातश्शब्दार्थमाहुः । तं मतं प्रत्याचष्टेएतेनेति। एतच्छब्दार्थमाहतापत्रयाभिहतीति। आदि शब्देन स्त्र्यन्नपानांदिकं गृह्यते । तथाचाध्यात्मिक तापाभिहत आैषधे प्रवर्तते ।मंत्रेनेति ।शास्त्रे स्त्र्यन्न पानेच प्रवर्तत इति नासाधारण्यमित्यर्थः । ऐहिकामुष्मिकवैराग्य रसदुःखत्रयाभिहतेर्विवक्षितत्वादित्यत्राहदृष्टानुश्रविकेति। कर्मविचारानंतरभावित्वात् तादृशदुःखत्रयाभिहतेरिति भावः ।\nदुःखत्रयाभिघातादिति। आध्यात्मिकाधि भौतिकाधिदैविक दुःखत्रयानुभवभयात्तदपघातके - तन्निवर्तके हेतौ जिज्ञासा भवतीत्यर्थः । ननु तथापि आत्मानात्मविवेकादितत्वज्ञानेच्छा न भवति । नन्निवर्तकमंत्रोषधादिदृष्टे वर्तमाने सतीत्याशंकतेदृष्टेसापार्था चेदिति। साजिज्ञासा दृष्टोपायमात्रेण जिज्ञासा निवृत्तिर्न भवतीति परिहरतिनेति। तत्र हेतुःएकांततोभावात्इति । एकान्तो दुःखनिवृत्तेरवश्यं भावः । निवृत्तस्य दुःखस्य पुनरनुत्पादोत्यंतः दृष्टैरुपायैस्तयोरभावादित्यर्थः । षष्ठ्यर्थे तसिः । ननु माभूतदृष्टोपायः । वैदिकस्तु \"\"ज्योतिष्टोमादिस्तापत्रयमेकांततोत्यंतमपनेष्यति। श्रूयतेहि'' ज्योतिष्टोमेन स्वर्गकामोयजेत'' (आप.श्रौ.10.2.1.) \"\"अपामसोममृता अभूमं''( तै.सं.3 - 2 - 7) अनंतमपारमक्षय्यं लोकं जयति (तै.ब्रा) \"\"योग्निंनाचिकेतं चिनुते (काठक - 3)इति । तथा च वैदिकस्य तापत्रयप्रतीकार हेतोः मुहूर्तंयामाहोरात्रमासादि निर्वर्तनीयतया अनेक जन्मपरंपरासंपादनीयात् विवेकज्ञानादिषट्कवत्वात्पुनरपि जिज्ञासा व्यर्थे त्याशंक््याहदृष्टवदानुश्रविक इति। आनुश्रविकमपि कर्म एकांतात्यं तिकदुःखप्रतीकारानु पायत्वात् दृष्टतुल्यः । तत्र हेतुः ।सह्यविशुद्धिक्षयातिशययुक्त इति। सोमादियागस्य पशुवधगर्भतयाद्विशुद्धि दुःखहेतुपापत्वमशुद्धिःक्षयातिशयौ तत्फलस्यत्विति। त्वं च स्वर्गादेकोच्यत्वादनुमितमतिशययुक्तत्वं तु ज्योतिष्टोमादयः । स्वर्गसाधनानि राजसूयादयश्च स्वाराज्यस्यापीतिअपामसोममित्यादि च चिरकालावस्थायित्वपरमिति वाचस्पतिना व्याख्यातं । तत्र कर्म विचारानंतरमेव उक्तवैतृष्ण्यं जिज्ञासा चेति भावः ।\nन तादृशवैतृष्णस्य वृत्तत्वाभिधाने सदुक्त एव पर्यवस्यतीत्याहएवमिति।\nअतश्शब्दार्थत्वं कर्मविचारस्यैव तत्ख्यापनस्य सप्रयोजनकत्वादित्युक्तं साधन चतुष्टय पूर्ववृत्तत्वकथनस्य सूत्रकृद्विशिष्टत्वात् वृत्तिकृद्बोधायनात् अवगतमित्याहतथाचेति।निश्शेष वेदार्थेति। पूर्वोत्तरभागयोश्शास्त्रयोरेकत्वं निश्शेषशब्देन सूचितमिति उत्तरभागविचारापेक्षया पूर्वभाग विचारस्य पूर्ववृत्तत्वमभिप्रेत मित्यर्थःन चेति। तथा च न कर्मविचारपूर्ववृत्तत्वमितिभावः ।उपादानादिति'' ।।\"\"नाना वा देवतापृथक्त्वात्'' (संकर्षणकाण्ड - 14 - 2 - 14) इति सूत्रोपादानादित्यर्थः ।। द्वितीयैरपि कैश्चिदेक शास्त्र्यमभ्युपगम्यमित्युपसंहरतिशास्त्रांतेति।।\n।। वत्सजलधिकौस्तुभनृसिंहगुरु सुतेन सिंहदेवेन कृतायां शतदूषणीटीकायां अष्टमो वादस्समाप्तः ।।"
              }
            ]
          },
          {
            "verse_number": 9,
            "original_text": "09 कथानधिकारवादः",
            "commentaries": [
              {
                "author": "Vedanta Desika (original text)",
                "commentary": "9 --- \n  \"09 कथानधिकारवादः\" \n \n।।अथ कथानधिकारवादः नवमः ।।9।।  \nहयग्रीवसुधासिन्धुहर्षहेषारवोर्मयः ।  \n  \nजयन्ति वादवेलान्तक्षिप्तबाह्यकुदृष्टयः ।।  \nविस्तरेण कुदृष्टिमतमनुभाष्य, \"तदिदम्''इत्यादिना, \"न्यायानुगृहीतवाक्यप्रत्यक्षादिसकल प्रमाणवृत्तयाथात्म्यविद्भिरनादरणीयम्'' (श्रीभाष्यं-जिज्ञा) इत्यन्तेन शिष्यान् प्रत्युपदिशतो भाष्यकारस्यायं भावः, सौगतानामिव प्रच्छन्नसौगतानामपि कथायामनधिकार इति ।  \n वेदार्थसंग्रहे च स्पष्टमाह, \"सर्वशून्यवादिनो, ब्रह्मव्यतिरिक्तसर्ववस्तुमिथ्यात्ववादिनश्च स्वपक्षस्थापकप्रमाण पारमार्थ्यानभ्युपगमात् अभियुक्तैर्वादानधिकार एव प्रतिपादितः,  \n\"अधिकारोऽनुपायत्वान्न वादे शून्यवादिनः'' (श्लोकवार्तिके निरालंबनवादः125) इति ।  \n  \nअयमाशयः,  \n\"यदि प्रपञ्चमिथ्यात्ववादी वादाधिकारिताम् ।  \n भजेन्माध्यमिकस्यापि भवेत् वादाधिकारिता'' ।।  \n\"तथाच ब्रह्मतत्त्वं ते निर्गुणं निष्प्रमाणकम् ।  \n कथं मध्यमबौद्धस्य विवादैर्नापलप्यते'' ।।  \nएतच्च विस्तरादुपपादयामः ।  \n तत्र यत्तावत्खण्डितम्, कथकयोः प्रमाणादिसत्ताभ्युपगमः कस्य हेतोः? किं तत्सत्ताभ्युपगमसाहित्यनियतस्य व्यवहारस्यान्यथा प्रवर्तयितुमशक्यत्वात्, उत तद्यवहारं प्रति तस्य हेतुत्वात्, लोकव्यवहारसिद्धत्वात्, तदनभ्युपगमास्य कथाफलातिप्रसञ्जकत्वाद्वा?  \nन प्रथमः; तमन्तरेण तत्तीर्थकरैस्तदनुसारिभिश्च व्यवहारस्य प्रवर्त्यमानत्वात् ।  \n अन्यथा भवतः तन्निरासप्रयासानुपपत्तेः ।  \n साधनबाधनक्षमो व्यवहारः प्रमाणादिसत्ताभ्युपगमसाहित्यनियत इति तमन्तरेण तत्क्षमत्वं न स्यादिति चेन्न; साधनबाधनक्षमत्वं प्रति सद्वचनाभासलक्षणयोगित्वस्यैव प्रयोजकत्वात् ।  \n सत्त्वाद्यभ्युपगमे सत्यपि आभासे तदक्षमत्वस्य सर्वसंमतेः ।  \n अस्मद्वाक्ये चाऽऽभासत्वस्य दुरुपपादत्वात् ।  \n सत्तानभ्युपगममात्रेणाऽऽभासत्वोक्तौ सताभ्युपगमेन भवद्यवहार एवाऽऽभास इति विपरिवर्तप्रसङ्गात् ।  \n अस्ति च सत्ताभ्युपगमे सत्यपि असिद्धविरुद्धादेरभासत्वम् ।  \n  \nननु प्रमाणादिसत्ताभ्युपगमाभावेव्यवहारस्यैव धर्मिणोऽसिद्धौ तस्य कथमाभासत्वसाधनम्; कथं वा   \nसद्वचनाभासलक्षणयोगित्वादिप्रयोजकावधारणामुखेन दूषणदूष्यादिव्यवस्थापनम्; सर्वेषां स्थापनबाधनानां प्रमाणाधीनत्वात् ।  \n मैवम्; सत्ताभ्युपगममात्रेण प्रसिद्धिसिद्धैः प्रमाणादिभिरस्माकं व्यवहारोपपत्तेः ।  \n उक्तञ्च इष्टसिद्धिकारैः, \"सत्यं प्रसिद्धिरस्ति, अत एव व्यवहरामः; किंतु नास्या मूलं पश्यामः'' इति ।  \n यथा प्रमाणादीनि सद्रूपाणि स्वीकुर्वता भवता, \"प्रमाणं साधकम्,   \nन तदाभासः' ' इत्यादि व्यवह्नियते, तथा व्यवहारिभिरेव सर्वैः प्रमाणादिसत्त्वचिन्तायामुदासीनैःकथा प्रवर्त्यतामिति ह्यादिशामः ।  \n यदि चैवं नानुमन्यसे, तिष्ठामस्त्वयाऽस्मास्वारोपिते सत्तानभ्युपगमपक्षे ।  \n तथाऽपि मां प्रतित्वदुक्तमाश्रयासिद्ध्यादिदूषणं दुर्वचम् ।  \n दूषणं हीदं कथायां प्रवृत्तस्यैव वाच्यम्; न पुनराहरतो विहरतो वा ।  \nसाच कथा कयाऽपि मर्यादया प्रवर्तनीया ।  \n तत्र वादिप्रतिवादिभ्यां सत्त्वाभ्युपगमे तादृक्पर्यनुयोगानवकाशः ।  \nउभाभ्यामसत्त्वाभ्युपगमे परस्येव स्वस्यापि प्रसङ्गः ।  \n एकेन सत्त्वम् इतरेण चासत्त्वमभयुपगम्य प्रवर्तितायामिदं दूषणमुच्यते चेत्, तद्वदेव कथान्तरस्यापि प्रसक्तिरनिवार्या; कथानियमस्य चोभयाभ्युपगमप्रकारानुरोधित्वात् ।  \n अन्यथा कस्य स्वेच्छया त्वदुक्तेऽपि, वाङ्मात्रेणापि दूषणप्रसङ्गेन जयपराजयव्यवस्थाभङ्गप्रसङ्गात् ।  \n यश्चैकस्तस्यां कथायां प्रमाणादिसत्त्वमिच्छति, तस्यैवैषा   \nनियमभरयन्त्रणा ।  \n अथोभाम्यामपि प्रमाणादिसत्त्वाभ्युपगमौदासीन्येन व्यवहारनियमे समयं बद्धवा प्रारब्धायां कथायां दूषणमिदमुच्यते तदा स्वाभ्युपगमविरोध एव त्वयैवाऽऽपादितः स्यात् ।  \n  \nअथ दुर्वैतण्डिकेन कथां बद्धवा तस्यैव दूषणं न ब्रूमः; अपितु शिष्यादीन् प्रति तस्य कथानधिकारं दर्शयाम इति चेन्न; शिष्यादीन् प्रत्यपि चार्वाकसौगतमायावादिनामयं दोष इति वक्तव्यम्; स च दोषो निग्रहस्थानात्मा, तस्य कथाप्रवेशाप्रवेशयोः न तद्बाधक्षमः; न च कथामन्तरेण निग्रहः ।  \n  \nनापि द्वितीयः; सत्ताभ्युपगममन्तरेणापि प्रमाणादीनां व्यवहारहेतुत्वस्य माध्यमिकादिषु प्रदर्शितत्वात् ।  \n अथ व्यवहारहेतुत्वादेव प्रमाणादीनां सत्त्वम्, सत्वाच्च तदभ्युपगमः असतोऽभ्युपगमायोगादित्युच्यते, तदपि न; अस्याप्यर्थस्य कयाऽपि नियमस्थित्या प्रवर्तितां कथामन्तरेण दुःसाधत्वात् ।  \n ततश्च सिद्धा सत्ताभ्युपगमात्पूर्वं कथाप्रवृत्तिः ।  \n न च साऽपि नियमस्थितिःसत्ताभ्युपगमगर्भेति वाच्यम्; तत्त्वावधारणपरपराजयौपयिकोभयसंभावतिव्यवहारनियमसमयबन्धमात्रेण समीहितसिद्धेः ।  \n न च समयबन्धेऽपि सत्ताभ्युपगमगन्धः प्रमाणतर्काभ्यां व्यवहर्तव्यम्, परस्परं प्रतिज्ञाहान्याद्यन्यतमनिग्रहस्थानं प्रदर्शनीयम्, तद्व्युत्पादने तद्वतो भङ्गो व्यवहर्तव्यः, अन्यथा तद्व्युत्पादनासमर्थस्य अ(न्य)भग्नस्तु जेतेति व्यवहर्तव्यः, प्रामाणिकतया प्रतीतः पक्षः तत्त्वमिति व्यवहर्तव्य इत्येवमादिस्वरूपे नियमबंधेपि सत्ताभ्युपगमप्रसंगाभावात् ।  \n न च समयबंधोऽपि हेतुर्वाच्यः ।  \n स च कथाप्रवृत्तिमन्तरेण न वक्तुं शक्यः'' इति सत्ताभ्युपगमहेतुत्वाभिधानविषयप्रत्यवस्थान प्रतिबन्द्यवतारः; तत्त्वनिर्णयविजयमूलत्वेन लोकसिद्धस्याविचारितरमणीयस्य व्यवहारनियमस्य हेतुमन्तरेण वादिभ्यां द्वाभ्यामपि स्वेच्छयैव ग्रहणात् ।  \n न चैवं प्रमाणमूलत्वाभावेन विचारतद्विषय तत्फलविप्लवप्रसङ्गः, अनादि पारम्पर्यागतस्य लोकव्युत्पत्तिसंवादिनस्तस्यासंभवान्यथाभावा भावरूपस्वतश्शुद्धिसिद्धत्वात् ।  \n न च प्रमाणादिसत्ताऽपि स्वेच्छयैवाङ्गीकार्या; व्यवहारनियममात्रेणैवान्य व्यतिरेकवता निरपेक्षेण कथाप्रवृत्तितत्फलोपपत्तौ तादृशेतरनिरर्थकसत्ताभ्युपगमायोगात् ।  \n  \nनापि तृतीयः लोकव्यवहार इति प्रमाणिकव्यवहारविवक्षायां तस्य विचारप्रवृत्तिमन्तरेण दुर्निरूपतया तदर्थमेव पूर्ववत् नियमस्य गवेषणात्; पामरादिव्यवहारविवक्षायां निर्मूलव्यवहारशरण्यस्य ते शरीरात्मत्वादयोऽपि स्वीकर्तव्यास्स्युः ।  \n पश्चात्तनबाधात् तत्परित्यागश्चेत्, प्रमाणादिसत्ताऽपि सामान्यतो विशेषश्चास्मदुक्ताभिर्युक्तिभिर्बाध्यमाना परित्याज्या ।  \n अथ बाधाभावात् तत्परिग्रहः, तथाऽपि न लोक व्यवहारस्य तत्परिग्राहकता ।  \n बाधाभावविचारे च पुनर्नियमान्वेषणावतारः ।  \n  \nनापि चतुर्थः; प्रमाणादिसतामभ्युपगच्छता त्वयेव तत्सत्त्वासत्त्वानुसरणोदासीनेन मयाऽपि तथाविधस्यैव व्यवहारनियमस्यवलम्बनात् ।  \n तस्य च मां प्रति फलातिप्रसञ्जकत्वे त्वां प्रत्यपि तुल्यप्रसङ्गस्स्यात् ।  \n यथा चाभ्यवहारादिव्यापारेष्वपि सत्तामनिच्छतां माध्यमिकादीनां तत्फलनियमः, तथाऽत्रापि ।  \n  \nननु व्यवहारनियमसमयबन्ध एव सत्ताभ्युपगमोऽनुप्रविष्टः ।  \n व्यवहारोऽपि हि क्रिया ।  \n सा च निष्पादनात्मिका; तच्चासतस्सद्रूपताप्रापणम्; प्रमाणादिभिर्व्यवहर्तव्यमित्यत्र प्रमाणादेः करणत्वं नियमान्तर्गतम् ।  \n तच्च कारणत्वविशेषः ।  \n कारणत्वं तु नियतपूर्वकालसत्त्वम् ।  \n दूषणसत्त्वे भङ्गः, साधनाङ्गभूतव्याप्त्यादिसत्त्वे च तद्विषयस्तत्त्वमिति च नियम्यते ।  \n अतो व्यवहारनियमसमयबन्धादावेवव्यवहारक्रिया-तत्कारण-दूषण-साधनाङ्गादेः सत्त्वं कण्ठोक्तमिति कथं सत्तामनभ्युपगम्य   \nकथारम्भ इति ।  \nमैवम्; एभिरपि सत्तानभ्युपगमबाधकैः कथायां प्रवृत्तायामेव सत्ताभ्युपगमस्य प्रसाधनीयत्वात्; ततश्च पूर्वोक्तबाधाया दुस्तरत्वात् ।।  \nइति श्री कवितार्किकसिंस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां कथानधिकारवादः नवमः ।।9।।"
              },
              {
                "author": "Nrisimharaja",
                "commentary": "9 ---\n\"\"अथातो ब्रह्मजिज्ञासेति''(ब्र.सू.1 - 1 - 1)सूत्रानुबंध्यर्थाः परेषां प्रथमं दूषिताः । अतः परं प्रमेयदूषणानि वक्तव्यानि । तत्कथनं च न तैस्सहकथायां तेषामधिकाराभावात्किंतु शिष्यान्प्र्रत्युपदेशरूपेणेति प्रथमं कथानधिकारं तेषां समर्थ्यत इति संगतिमभिप्रेत्य वादार्थं संगृह्णाति ।हयग्रीवेति।वादार्थं सूचयतिवादवेलांतक्षिप्तबाह्यकुदृष्टय इति। बाह्याः बौद्धाः कुदृष्टयो मायिनो वादवेलांतेक्षिप्ताः वादबाह्याः इति यावत् ।\"\"पंचमीति'' (अष्टा - 2 - 1 - 37)योगविभागात् तपरवत्समासः। बाह््यग्रहणं दृष्टांतार्थं ।\nननूपदेशमात्रेण कथमनधिकार इत्यत्राहअयमाशय इति।सौगतानामिवेति। प्रच्छन्न सौगता मायिनः । तेषामधिकारे सौगतानामप्यधिकारस्यादिति भावः । भाष्यग्रंथस्यायमभिप्राय इत्यत्र किन्निदानमित्यत्राहवेदार्थ संग्रहे चेति। अभियुक्ताःपूर्वतंत्रव्याख्यातारः । अभियुक्तवचनमुदाहरतिअधिकार इति। शून्यवादिनामनधिकारवचनस्य कथं प्रकृतसंगतिरित्यत्राहअयमाशय इति। मध्यमो - माध्यमिक स हि कथानधिकारात् निष्कासनीय्य इति मन्यसे तवापि तादृशत्वात् त्वया कथं निष्कासनमिति बंद्युत्थापकत्वान्नासंगतिरिति भावः ।\nनापलिप्यत इति अयमाशय इत्यन्वयः । ननु शून्यवादित्वमात्रात्कथानधिकारित्वोक्तौ अशून्यवादित्वादेव कथानधिकार इति किं न स्यादित्यत्राहएतच्चेति। पूर्वपक्षविस्तरमाश्रित्योपपादयामः इत्यर्थः । पूर्वपक्षमाहतत्रेति। यत्रवंडितं तत्र तावदित्यन्वयः । कस्य हेतोःकिमर्थमित्यर्थः । साहित्यनियतस्य साहित्यव्याप्यस्य तद्व्यवहारमिति प्रमाणाधीत वाग्व्यवहारं प्रति सत्ताभ्युपगमस्य हेतुत्वादित्यर्था लोकव्यवहारसिद्धत्वादिति तस्येत्यनुषज्यते । लोके कथकाः प्रमाणादिसत्तामभ्युपगम्य कथायां प्रवर्तत इति कथकानुष्ठानादित्यर्थः।तदनभ्युपगमस्येति। अन्यतरजयादिकथाफलं प्रमाणादिसत्तानभ्युपगमे वादिवाद्यन्यतर विजय नियमोनस्यात् उभयोरविशेषादिति भावः ।\nतत्तीर्थकरामायिनां गुरवो माध्यमिकाः । तदनु सारिणो मायिनः तदलापेबाधकमाहअन्यथेति। ननु प्रमाणतर्कयोरसत्वे साधन बाधन क्षमता न स्यात् । अर्थ क्रियाकारित्वासंभवात् ।तन्निरासप्रयासश्च सिद्धांतिनोधिकाराभ्युपगमादप्युपपद्यत इत्याशंकतेसाधनबाधनेति। साधनक्षमः साधकः । बाधकक्षमो बाध्य इत्यर्थः ।सद्वचनेति। उच्यतेऽने नेति। वचनं सत्प्रमाणलक्षणमित्यर्थः आभासयोगित्वं आभासलक्षणयोगित्वमित्यर्थः । तत्र युक्तिमाहसत्वाभ्युपगमइति। आभासेति। आभासलक्षण इति ।अस्मद्वाक्य इति। अस्मद्वाक्यप्रतिपाद्य इत्यर्थः । नियामकाभावेप्युक्तदोषमाहसत्तेति। सतोप्याभासलक्षणयोगं दर्शयतिअस्तिचेति।आभासत्वमितिदृश्यत इति शेषः ।\nननु प्रमाणादिसत्तामनभ्युपगच्छंतः कथं प्रमाणैर्व्यवहरेयुः । कथं व्यवहारासिद्धौ प्रतिवादिपूर्ववाद्युपन्यस्त प्रमाणादेरा भासत्वं साधयत्कथमेवंत्वात् सल्लक्षणयोगि इदमेवं त्वादसल्लक्षणयोगि अत इदं दूषणेन दूष्यं इदं नेति व्यवस्था स्यात् । स्थापनानां बाधनानां प्रमाणाधीनसिद्धत्वात् प्रमाणस्यैवासत्वे कथं लक्षणयोगादि निर्धारणमिति शंकतेप्रमाणादिति । प्रसिद्धिसिद्धैरिति ।प्रसिद्धिःव्यवहारः । तत्सिद्धेः व्यावहारिकैरितियावत् । व्यवहारे प्रमाणादीनां सत्व प्रयोजकमित्यभिप्रायेणइष्टसिद्धिग्रन्थं व्याचष्टेयथेति। तथा व्यवहारिभिरेवेति व्यवहर्तृपुरुषैः प्रमाणं प्रमाणाभास इति उपगतैस्तथा प्रवर्त्यतां इत्युदासीनैः इत्यर्थः । यद्वा व्यावहारिकैरेव प्रमाणैः प्रमाणतदाभासाभ्युपगममात्रेण प्रवर्त्यतामित्यर्थः । सत्वासत्वसत्वौदसीनैरित्यनुपपन्नं । भवन्मते सत्वाभावस्य सिद्धत्वादित्यत आहयदि चैवमिति। ननु सत्तानभ्युपगमे आश्रयासिद्धत्वादिदोषैः निग्रहस्यादित्यत्राहतथापीति। दुर्वचत्वमोवोपपादयतिदूषणं हीदमिति। कयापि मर्यादया प्रवर्तनीयेतिवादिप्रतिवादिभ्यामुभाभ्यां सत्वाभ्युपगमेन समयबंधं कृत्वा कथाप्रवर्तनीया उतासत्वाभ्युपगमेन अथवा एकेन सत्वमितरेणासत्वमभ्युपगम्य आहोस्विदुभाभ्यामपि प्रमाणादिसत्वाभ्युपगमौदासीन्येनेत्यर्थः । तत्राद्यपक्षेतद्दूषणोद्भावनं न संभवतीत्याहतत्रवादिप्रतिवादिभ्यामिति। आश्रयासिद्ध्यादेरभावादिति भावः ।द्वितीये दोषमाहउभाभ्यामिति। स्वव्याघातादिति भावः । तृतीये दोषमाहएतेन सर्वमिति। तद्वदेवेति। यस्यां कथायां दूषणमुद्भाव्यते तद्वदेव कथांतरस्यापि प्रवृत्तिः । अन्यथा आश्रयाभावाद्दूषणमेव नोद्भाव्यं स्यादित्युभयथापि दूषणोद्भावनमयुक्तमिति अर्थः । प्रतिबंदिमुक्त्वा दोषांतरमाहकथनीयस्य चेति।असत्वाभ्युपगंतारं प्रतिवादित्वेनाभ्युपगम्य प्रवृत्तायां कथायां आश्रयासिद्ध्यादिना उद्भाव्यमिति भावः ।अन्यथा उभयाभ्युपगमानुरोधाभावे वाङ्मात्रेणापीति दूषणत्वेनानभ्युपगतस्यापि दूषणतयोद्भावन संभवादिति भावः । सत्वाभ्युपगमेऽनिष्टांतरमाहयश्चैक इति। यङ्लुगन्तादिप्रयोगनियमाभ्युपगन्तुरिव तस्यैवाश्रयासिद्धयादिर्दोष इति भावः । चतुर्थे दूषणमाहअथोभाभ्यामपीति। तथाचासिद्ध्यादिदोषापादने स्वस्यैव पराजय इति भावः ।\nननु कथायां किल स्वव्याद्यातादिदोषः नात्र कथेति शंकतेअथेति।तस्य कथाप्रवेशेति। तथा प्रवेशे आश्रयासिद्ध्यादेरदोषतया \nन निग्रहः । तदनुप्रवेशे तदुद्भावनमेव नास्तीति भावः । नापि प्रमाणाधीनव्यवहारं प्रति सत्ताभ्युपमस्य हेतुत्व पक्षे इत्यर्थः ।\nप्रदर्शितत्वादिति। तथा च व्यभिचाराहेतुत्वमित्यर्थः । ननु व्यवहारहेतुत्वं वदता त्वयैव प्रमाणाधीनां सत्वं समर्थितं । हेतुत्वस्य नियतपूर्वसत्वरूपत्वात्तेन सर्वाभ्युपगमस्सिद्धः । असत्वस्य चोक्तासत्वतदभावयोर्व्याघात इति शंकतेअथेति । अस्याप्यर्थस्येति। सत्ताभ्युपगमाभावे व्यवहारादिकं नस्यादित्यादिव्याघातोद्भावनस्यतदनभ्युपगमपूर्वककथाव्यवहारप्रवृत्तिपूर्वकतया तद्वदेवेतरव्यवहारस्यापि संभवे व्याधाताभावादितिभावः । ननु प्रमाणादीन्येव समये निबन्ध्य तेन सत्वमिति कुत इति शंकामनुवदतिन चेति। तत्वावधारणेति।प्रयोजनवतामेव समयबंधो वाच्योऽन्यथातिप्रसंगादितिभावः। सत्ताभ्युपगमस्य कथंचिदपि प्रयोजनाभावात् न समयबंधान्तर्भाव इत्याहन चेति। सत्ताभ्युपग स्यान्तर्भावे हेतुः प्रयोजनाभावः । तमुपपादयतिप्रमाणतर्काभ्यामिति। तद्व्युत्पादने - तदुद्भावने । अन्यथा तदुद्भावन इत्यर्थः । ननु प्रमाणतर्कादि समयबंधस्य कथायां हेतुत्वं, तदनभ्युपगमे कथा प्रवृत्तिर्नस्यादित्यापादनेन समर्थनीयं । तदापादनं च कथायां प्रवृत्तायामिति प्रमाणादिनियमं विना प्रवृत्तकथावदन्यापि कथास्यादिति नियमाभ्युपगमस्यापि सत्ताभ्युपगमवद्वृत्तिचाराद्धेतुत्वं न स्यादिति शंकतेन चेति। प्रयोजनवद्व्यवहारं प्रति हेतुत्वाभावेपि प्रमाणानियमस्य स्वेच्छयैव वादिभ्यां ग्रहरतिं परिहरतितत्वनिर्णयेति।अनादि पारंपर्यगतस्येति। अनादि परंपरया आगते जयादिफलवत्वेन लोकप्रमाणसंवादिनीव्यवहारनियमे च असंभवात् । अन्यथा भावाभावरूपस्वतश्शुद्ध्या सिद्धे फलविप्लवादिप्रसंगो न संभवतीति भावः । अन्यथा स्वेच्छयैरपूर्वैर्नियमांगीकारे वयमपि स्वेच्छया सत्ताभ्युपगमस्य हेतुत्वमंगीकुर्म इत्यत्राहनचेति । व्यवहारनियममात्रेणेति। अनादिव्यवहारसिद्धनियममात्रेणेत्यर्थः । अन्वयव्यतिरेकवता साधनबाधनैस्सहेति शेषः । निरपेक्षेण सत्ताभ्युपगमनिरपेक्षेणेत्यर्थः । तादृशेतरदन्वयव्यतिरेकवद्भिन्नंपूर्ववदिति। ततश्च तद्विचारे न सत्ताप्रवेश इति भावः ।\nननु पामरव्यवहार एव गृह््यते । ननु शरीरात्मप्रति संबंधि शास्त्रश्रवणानंतरं तद्बाधात्परित्यज्य इत्याशंकतेपश्चात्तनेति । सामान्यत इति। प्रपंचो मिथ्या दृश्यत्वादिति पक्षे विवक्षितं विशेषत इतिखंडनोक्तप्रमाणादिखंडनं विवक्षितं । उद्धवाभिप्रायेण शंकतेअथेति। तथा च सामान्यतो विशेषतश्च बोधाबाधित इति भावः। तथापीति । प्रतिज्ञाभंग इति ।भावः । दोषांतरमाह ।बाधाभावेति। तद्विचारे च नसत्ताप्रवेशावकाश इति भावः ।प्रमाणादिति। तथापि न सत्वाभ्युपगममात्रेणार्थनिर्णयः । किंतु साधुहेतुनैव ततश्च सत्तानभ्युपगमेपि नाति प्रसंगः । एवमप्यति प्रसंगापादने सत्वाभ्युपगमवादेपि तथास्यदित्यर्थः । परिहारांतरमाहयथाचेति।\nसत्ताभ्युपगमस्य अपरिहार्यत्वं शंकते नन्विति। निष्पादनं तच्चेति। निष्पादनमित्यर्थः । तद्विषयः साध््यादिः।एभिरपीति। सत्ताभ्युपगमं विना कथाप्रवृत्तिरावश्यकीति तथैव सर्वकथापीति भावः ।स्वरूपव्याक्रियैव निराक्रियेति।न्यायेन पूर्वपक्षोपन्यासादेवसिद्धांतस्सिद्ध इति पृथक्सिद्धांतानभिधानं।तथाहि नहि कथानधिकारः कथा व्यवहारमात्रेण मायिनां कथाधिकारस्सिद्धः तस्याः पूर्वपक्षित्वात् । नहि कथा विषयत्वमात्रे पूर्वपक्षित्वमपशूद्राद्यधिकरणविषयाणां शूद्रादीनां तदभावात् । अपितु सिद्धान्तानुसार्येवात्र पूर्वपक्षे । अन्यथा शून्यवादिनोपि तत्प्रसंगेन त्वया तन्निरासायोगात् । नचप्रयोजनविरहात् न सत्तायाः प्रवेशः । कथाफलमनतिप्रसक्तमभ्युपगतस्तस्या अपि प्रवेशस्यावश्यकत्वात् ।नच सल्लक्षणाभासादिभिः तत्संभवः । तेषामपि सत्वभ्युपगमाभावे तथैवातिप्रसंगादारोपितानां तेषां सर्वत्र सुलभत्वात् । नच व्यावहारिक व्यवस्थया व्यवस्थावदुक्तरीत्या तादृश व्यवस्थाया अपि प्रवेशायोगात् । तस्माद्वास्तवानामेव वास्तवजयपराजयहेतुत्वमनतिप्रसंगायाभ्युपगंतव्यमिति प्रमाणादिसत्वशून्यानां कथानधिकार एव । ननु तर्हि प्रपंचमिथ्यात्वादिकथायां का गतिः । तैरेव कथायाःप्रवर्तनीयत्वात्तेषां चानधिकारादिति चेत् तेष्वधिकारमारोप्य प्रमाणादीनां सत्वमभ्युपगमय्य वा प्रवृत्तेः ।यद्वा शिष्यान्् प्रत्युपदेशमात्रमेवास्तु । तावतापि दोषाभावादिति केचित्तु सिद्धांतग्रंथपातमाहुः ।।\n।।वत्सकुलजलधिकौस्तुभनृसिंहगुरुसुतेन सिंहदेवेन कृतायां शतदूषणीटीकायां नवमो वादस्समाप्तः।।"
              }
            ]
          },
          {
            "verse_number": 10,
            "original_text": "10 निर्विशेषस्वप्रकाशभङ्गवादः",
            "commentaries": [
              {
                "author": "Vedanta Desika (original text)",
                "commentary": "10 --- \n  \"10 निर्विशेषस्वप्रकाशभङ्गवादः\" \n \n।। अथ निर्विशेषस्वप्रकाशभङ्गवादः दशमः ।।10।।  \nविचित्रं यत् स्वेन स्फुरति विषयाधारभिदुरं ।  \nतदेव ब्रह्मैकं विगुणमपि साक्षात्कृतमिति ।।  \nवदन्तो वैयात्यात् बहुविहतिवात्याहतधियो ।  \nविधूयन्ते हन्त श्रुतिशतशिरश्शूलवचसः ।।  \nय एष मन्त्रवादः-यद्यपि प्रमाणानि सर्वाण्यपि सविशेषमर्थमभिनिविशन्ते, तथाऽपि नस्वप्रकाशाध्यक्षसिद्धनिर्विशेषसंवित्सद्भावेन विमन्तव्यम्, अन्यथा धार्ष्ट्यात् सर्वापह्नवस्यापि दुर्निवारत्वात् ।  \nकिंच संवित्स्वप्रकाशत्वं तावत् त्रय्यन्तविदां सर्वेषामविगीतम् ।  \nतत्र प्रकाशात्मतामात्रेण स्वतस्सिद्धायां संविदि न   \nजडरूपधर्मानुप्रवेशावकाशः; प्रकाशात्मकास्तु न तत्वतो विवेक्तुं शक्यन्ते ।  \nअन्यथा तेषां परप्रकाश्यतया प्रकाशात्मत्वासिद्धेः ।  \nन च स्वरूपमात्रस्वप्रकाशे अन्यतो धर्मसिद्धिरिति वाच्यम्; अनुपलभ्यमानसाधनात् तद्बाधनस्य लघुत्वात् ।  \nनिर्विशेषत्वानुभवेन तन्निरासव्याघातात्, सविशेषानुभवानां तदपेक्षया दुर्बलत्वात् ।  \nते हि तद्विषयतयैव लब्धसत्ताकाः प्राथमिकेन सर्वसाक्षिणानिरपेक्षेण दुष्टकारणशङ्कादवीयसा स्वानुभवेन सह न स्पर्धितुमर्हन्ति ।  \nतादृशस्वप्रकाशस्य तु भ्रान्ति त्वोक्तौ संविदसिद्ध्या सर्वासिद्ध्यापातात् ।  \nन च बाधकाभावेन भ्रान्तित्वम् ।  \nन चाननुभवेनैव बाध इति वाच्यम्।  \nन चात्र योग्यानुपलम्भः; करणद्ययोग्यत्वेन विशेषणासिद्धेः; स्वयोग्यत्वेऽपि स्वेनानुपलम्भायोगेन विशेष्यासिद्धेः ।  \nन च नरविषाणादिसद्भावोऽप्येवं साधयितुं शक्य इति वाच्यम्; तस्य स्वसिद्ध्य ।  \nसमर्थने तस्यैवानुभूतित्वात् ।  \nअन्यतस्तु तदसिद्धेः ।  \nसाधने च बाधात् ।  \nयद्यपि जागरस्वप्नयोः विचित्रबाह्योपलम्भकलुषितधियोर्नतद्विविक्तावभासः, तथाऽपि सुषुप्ति-मद-मूर्च्छा-समाधि-मुक्त्याद्यवस्थासु तस्यैव साम्राज्यम् ।  \nन च सुषुप्त्यादिषु तत्प्रकाशस्य प्रतिबुद्धेन प्रतिसन्धानप्रसङ्ग इति वाच्यम्; इष्टप्रसङ्गरूपत्वात् ।  \nएतावन्तं कालं न किञ्चिदहमज्ञासिषम्,सुखमहमस्वाप्समिति तादात्विकज्ञानसुखसाक्षितया तत्प्रतिसन्धानात् ।  \nतदेवमात्मसाक्षिकनिर्विशेषानुभवस्याऽऽरोपितो परागविनिवारणमुखेन, संवादकतया वाऽनुग्राहकमनुमानागमादिकमप्यद्रियामहे न वेति ।  \n\nतत्रोच्यते-किमसौ निर्विशेषा संवित् स्वप्रकाशसिद्धेति स्वयं सैव भूत्वा प्रतिपादयति, अथ ततोऽन्य एव तटस्थस्तामुपलभ्य? ।  \nन प्रथमः; तस्याः स्वयाथात्म्यप्रतिपादनादिसंरम्भवैमुख्यात् ।  \nअन्यथा तस्या एव विषयादिवैशिष्ट्यस्यावर्जनीयत्वेन स्वनिर्विशेषोक्तेरळीकवादत्वप्रसंगात् ।  \nविषयादिविशेषणा मारोपितत्वान्नालीकवाद इति चेन्न; तदनुल्लेखे तन्निषेधोक्त्ययोगात् ।  \nतदुल्लेखे तु विशिष्टप्रकाशावश्यम्भावात् न स्वेन निर्विशेषप्रकाशः ।  \nनापि द्वितीयः; स तु तामुपलभमानः ततोऽन्यया वा तयैव वा स्यात् ।  \nपूर्वत्रावेद्यत्वविरोधः, अनुव्यवसायवेद्यत्वपक्षपातात् ।  \nउत्तरत्रापि सर्वलोकसम्मतां संविदमेव तथोपलम्भते ततोऽन्यां वा? ।  \nआद्ये, भ्रान्तित्वापातः।  \nसा हि विषयाश्रयस्वगतविशेषैर्विशेषितैव सर्वैः संदृश्यते ।  \nन च तत्तन्मिथ्यात्वेऽपि संविदस्तत्प्रकाशरूपत्वापह्नवः ।  \nन च योगादिप्रभावात् विशुद्धप्रकाशो जात इति वाच्यम्; योगस्यैव भ्रान्तित्वापातात् ।  \nन च शुक्तिकारजत प्रकाशमप्यालम्बनमात्ररहितं वदन् योगीश्वरोऽपि न भ्राम्यति ।  \nद्वितीयेऽपि, किमसौ महाभागः स्वस्मा एव स्वसुखादिवत् सिद्ध्यन्तीं तां परस्मा उपदिशति, उत प्रतिवादिनोऽपि तथा सिद्धाम्? नाद्यः, अविस्रंभात् ।  \nपुलकोद्गमादिवत् लिङ्गाभावाच्च ।  \nनेतरः; स्वप्रत्ययसिद्धस्य परोपदेशनैरपेक्ष्यात् ।  \nन हि सुखादिसद्भावमात्रं परस्मा उपदिश्यते ।  \nन च सहृदयः कश्चित् तथाविधानुभवमपह्नोतुमीहते, नापि योग्यानुपलम्भनिराकृतसद्भावमभ्युपगन्तुम् ।  \n\nननु न कस्मैचित् सा सिद्ध्यति ।  \nअतः स्वस्मै परस्मै वेति को विकल्पावकाश इति चेत्-सा तर्हि न सिद्ध्येदेव ।  \nसिद्ध्यन्ती वा कस्मैचिदेव स्यात् ।  \nसिद्धिमात्रमियमिति चेत्-कस्य कं प्रतीति वक्तव्यम् ।  \nन कस्यचित् कंचित् प्रतीति चेत्-न तर्हि सा सिद्धिशब्दार्थतया व्युत्पत्तुं शक्या ।  \nस्वस्या एव स्वात्मानं प्रतीति चेत् इदं तु दावदहनविवशजरदजगरपरिभ्रमणम् ।  \nकथमसौ वराकः स्वस्या एव स्वात्मानं प्रति सिद्धिरूपां तां ततोऽन्यस्तयैवोपलभते   \n।  \nतन्मयीभूतत्वात् तथोपलभत इति चेन्न; प्रागेव दूषणात् ।  \nततो लोकसिद्धा संवित् विषयाश्रयादिविशिष्टैव स्वतः प्रकाशते ।  \nतदुत्तीर्णा तु न स्वतो नापि परत इति तस्याः शशविषाणतुल्यतैव ।  \n\nननु लोकोत्तीर्णसंवित्स्वरूपं स्वप्रकाशमिति भवद्भिरपीष्यते ।  \nतत् कथमस्मदुक्ते विरागः? तर्हिसमबुद्धिरसि ।  \nवयं हि प्रत्यक्षाद्यगोचरं ब्रह्मस्वरूपम्, तस्य स्वप्रकाशत्वादिधर्मवर्गं च श्रुतिबलात् स्वीकुर्मः ।  \nभवतस्तु प्रमाणपोतं परित्यज्य स्वप्रकाशालाबुपरिग्रहेणापारसागरं निस्तर्तुमिच्छतो नेदानींप्रभूता श्रुतिः पुरस्कार्या ।  \nतत्पुरस्कारेऽपि सा सविशेषमेव प्रतिपादयतीति वक्ष्यामः ।  \nअतो न साम्यमिति ।  \n\nयत्पुनरुक्तम् प्रकाशात्मनः स्वस्यैव स्वतः सिद्धत्वात्, जडात्मानां केषांचिदपि धर्माणां तदन्तर्भावानुपपत्तिरिति-तत् असिद्धस्यासिद्धेन साधनम्; कस्यचित् पुरुषस्य कंचित् धर्मविशेषं प्रति प्रकाशविशेषरूपतयैव सर्वेषामनुभवानां स्वतस्सिद्धेः ।  \nअतः सविषयत्वसाश्रयत्वधर्माभावे तुल्यन्यायतया स्वतस्सिद्धिरपि न स्यादेव ।  \nयत्पुनः प्रकाशात्मकास्तु न ततो विवेक्तुं शक्यन्त इति; तदप्यसत् ।  \nसाजात्यमात्रेण तादात्म्येऽतिप्रसङ्गात् ।  \nज्ञानरूपो ज्ञानाश्रयश्चाऽऽत्माऽस्माभिरिष्यते ।  \nतद्वत् धर्मिभूतज्ञानमपि ।  \nयदि ज्ञानस्वरूपधर्मान्तराश्रयतयोपलब्धम्, तदा तदप्यङ्गीकुर्मः ।  \nअनुपलम्भात्तु तदनभ्युपगमः ।  \nन च विविच्यमानतामात्रेण स्वप्रकाशात्मताभङ्गः; सर्वासामपि संविदां स्वयंप्रकाशानामपि संविदन्तरकर्मत्वस्य समर्थयिष्यमाणत्वात् ।  \n\nयत्तु स्वरूपमात्रस्वप्रकाशेऽप्यन्यतो धर्मसिद्धिरित्यनुपलभ्यमानसाधनात् तत्साधनस्य लघुत्वमुक्तम्, तदपि चार्वाकसौहार्दम्; अनुमानाद्युच्छेदप्रसङ्गात् ।  \nउपलभ्यन्ते धर्मा इत्युक्तम् ।  \nयदप्युक्तम्-निर्विशेषस्वानुभवेन तन्निरसनव्याघातः, सविशेषानुभवानां तु तदपेक्षया दुर्बलत्वमिति तत् तदा सुन्दरम्, यदि द्वयोरपि स्वरूपमुपलभ्य बलाबलचिन्ता वर्तेत; इह तु निर्विशेषस्वानुभव एव नोपलभ्यते ।  \nयच्च निर्विषस्वानुभवैकविषयतया सविशेषानुभवानां सत्तालाभादिकमुक्तम्, तदपि प्रस्तुतप्रतीपम् प्रकाशात्मतामात्रतया स्वतस्सिद्धायां संविदि कथं विषयाश्रयादिविशेषितसविशेषानुभवान्तरप्रकाशः?  \nकरणाद्ययोग्यत्वात् न योग्यानुपलम्भ इत्येतत् अनुभूतेरनुभूत्यन्तरविषयत्वस्य वक्ष्यमाणत्वान्निरस्तम् ।  \nयच्च स्वयोग्यत्वेऽपि स्वेनानुपलम्भायोगेन योग्यानुपलब्धेर्विशेष्यासिद्धिरिति, तत्र कः स्वेनानुपलम्भं ब्रवीति? सविशेषतया तु संविदुपलम्भं ब्रूमः,न तु निर्विशेषतयेति; स्वेन निर्विशेषतयोपलम्भस्य योग्यानुपलम्भं वदामः ।  \nतथाहि, किं जागरदशायामेव निर्विशेषं स्वतः प्रकाशत इति मन्यसे, उत स्वापाद्यवस्थायाम्, यद्वा सर्वावस्थानुपलब्धमपि युक्तिबलान्निर्विशेषतया निष्कृष्यत इति, अथोपलम्भयुक्त्यन्यथात्वेऽपि शब्देन तथा निर्दिश्यत इति ।  \nन प्रथमः; विषयाश्रयस्वगतविशेषैर्विशिष्ट तयैव तदानीं स्वत एव तद्गोचरानुभवान्तरेण वा संवित्स्वरूपस्य प्रकाशमानत्वात् ।  \nतदेतदाहुः-\"इदमहमदर्शमिति केनचिद्विशेषेण विशिष्टविषयत्वात् सर्वेषामनुभवानामि'' (श्री भाष्यं जिज्ञा) त्यादिना ।  \nनापि द्वितीयः; तत्रापि ह्यनुभवोऽस्ति चेत्, सविशेष एव; न चेत्-कस्य निर्विशेषतया प्रकाशः? \"स्वापमदमूर्छासु च सविशेष एवानुभव इति स्वावसरे निपुणतरमुपपादयिष्याम'' इति भाष्यम् ।  \nअयमभिप्रायः-सुषुप्त्यादिदशायामिदमर्थप्रकाशनं तावन्नास्तीति सर्वसंमतम् ।  \nअहमर्थप्रकाशस्तु त्वया नेष्यते ।  \nइष्यमाणत्वेऽपि न तस्य निर्विशेषतया स्फुरणम्, प्रत्यक्त्वानुकूलत्वादिरूपेण स्फुरणात् ।  \nअन्यथा तत्प्रकाश एव नास्तीत ।  \nअथ पुनः जानामीति प्रतीयमानोऽर्थस्तदानीं विषयाश्रयशून्यः प्रकाशत इति मन्यसे,तदपि न; तस्य तन्निरूपणीयस्वभावतया तद्विरहेण प्रकाशायोगात् ।  \nन हि छेद्यादिविधुरश्छिनत्तिपरशुः ।  \nवयं तु यद्यपि नित्यां संविदं श्रुतिबलादभ्युपगच्छामः, तथाऽपि तस्या न निर्विशेषायाः प्रकाशमिच्छामः,निराश्रयाया वा स्थितिम् ।  \nअतः सुषुप्तावपि सा साश्रयैव ।  \nसङ्कोचादिधर्मवती च ।  \nएकदेशिमतेनाऽऽत्मविषयतया सविषया च ।  \nततश्च सुखमहमस्वाप्समिति परामर्शोऽप्युपपन्नः ।  \nतव तु न तथा, अनुपलब्धेः ।  \nन हि सुप्त एव तथा परामर्शमर्हति ।  \nविषयाश्रयरहितेयं संविद्विवर्तत इति परामर्शे प्रतिसंबन्धितया विषयाश्रयप्रतीत्यवश्यम्भावेन सुषुप्तिव्याघातात् ।  \nनापि प्रबुद्धस्तथा प्रतिसन्धत्ते ।  \nन हि सुप्तोत्थितः, \"एतावन्तं कालं विषयाश्रयरहितज्ञप्तिरूपेणाहमवस्थितः'' इति परामृशति; अपि तु, \"सुप्तोऽहं नाज्ञासिषम्'' इति ज्ञप्तिनिषेधेनैव ।  \nअहंकारविगमात् विषयानुभवाभावाच्च न तत्प्रतिसन्धानमिति चेत्, हन्त भवानेव निर्विशेषं हन्ति; तदप्रतिसन्धानस्यैवोपपादनात् ।  \nकिञ्चान्याभावस्य अन्यानुल्लेखस्य च दृष्टमात्रस्मृतिप्रतिबन्धकत्वायोगात् ।  \nअन्यथा अतिप्रसङ्गात् ।  \nन चानुभूतस्य स्मरणनियमो नास्तीति वाच्यम्; प्रतिदिवसं चिरकालमन्यवैमुख्येन प्रत्यक्षेणैव प्रकाशमानस्यार्थस्य निखिलसंस्कारतिरस्स्कारक-मरणवेदनादि-प्रबलतरप्रतिबन्धकाभावेऽपि सावधानेनापि नियमेनास्मरणस्यानुभवाभावपर्यवसानात् ।  \nयत्तु एतावन्तं कालं न किंचिदहमज्ञासिषमिति अज्ञानसाक्षित्वेनानुभूतिः प्रकाशत   \nइत्युक्तम् तत् विपरीतफलम्; नहि ज्ञानप्रतिषेध एव ज्ञानप्रकाशे प्रमाणं भवितुमर्हति ।  \nज्ञानाभावातिरिक्तं त्वज्ञानं निरसिष्यते ।  \nकिंचायं परामर्शोऽहमर्थानुवृत्तिं ज्ञाननि वृत्तिं च परामृशन् अहमर्थनिवृत्तिं ज्ञानानुवृत्तिं च वदतस्ते अत्यन्तप्रतिकूल एव ।  \n\nएवं सुखमहस्वाप्समिति परामर्शोऽप्यहमर्थस्यैव सुखतया प्रकाशं प्रदर्शयेत्, न पुनः सुखसाक्षितयासंवित्प्रकाशम् ।  \nएवं मदमूर्छाद्यवस्थासु च भाव्यम् ।  \nततो न स्वापाद्यवस्थास्वपि निर्विशेषप्रकाशसिद्धिरिति ।  \n\nनापि तृतीयः; युक्त्याऽपि निरालम्बनतया निष्कर्षस्याशक्यत्वात्, आलम्बनमिथ्यात्वस्य निर्धर्मकत्वस्य च निराकरिष्यमाणत्वात् ।  \nकिंच संविन्निर्विशेषा एवंत्वादिति हि निष्कर्षप्रकारः; तत्रहेतुसाध्यरूपधर्मान्वये कथं निर्विशेषता?   \nतदनन्वये तु साध्यसमत्वसाध्याभावौ ।  \nतन्मिथ्यात्वेऽप्यन्ततस्तथैव ।  \nतयोः संवित्स्वरूपैक्ये पक्षहेतुविभागाभावः, सिद्धसाधनता चेत्यादयो दोषा द्रष्टव्या इति ।  \nतदेतदभिप्रेत्याह \"सविशेषोऽप्यनुभूयमानोऽनुभवः केनचित् युक्त्याभासेन निर्विशेष इति निष्कृष्यमाणःसत्तातिरेकिभिः स्वासाधारणैःस्वभावविशेषैर्निर्विशेष इति निष्क्रष्टव्य ''(श्री भाष्यं -जिज्ञा) इत्यादिकम् ।  \n\nनापि चतुर्थः; निर्गुणवादस्याखण्डवाक्यार्थस्य च विस्तरेण निराकरिष्यमाणत्वात् ।  \nसामान्यतोऽपि पश्यामः-शब्दः किं पदरूपेण स्थित्वा निर्विशेषं बोधयति, वाक्यरूपेण वा? नाद्यः; अन्विताभिधानवादे तु केवलपदस्यावाचकत्वात् ।  \nयथोक्तम्-\"पदजातं श्रुतं सर्वं स्मारितानन्वितार्थकम् ।  \nन्यायसंपादितव्यक्ति पश्चात् वाक्यार्थबोधकम्'' ।। (प्रकरणपञ्चिका   \n-वाक्यपरिच्छेदः) इति ।  \nअभिहितान्वयवादेऽपि प्रत्येकं पदानां प्रमाणत्वाभावात्; यथाऽऽहुः-\"पदमभ्यधिकाभावात् स्मारकान्न विशिष्यते'' ।। (श्लोकवार्तिकं-1-1-5)इति ।  \nप्रत्येकपदशक्तिचिन्तायामपि प्रकृतिप्रत्ययरूपेण स्थितस्य पदस्य क्वचित् प्रकृत्यर्थविशिष्टः क्वचित्प्रत्ययार्थविशिष्टः प्रतिपाद्य इति कथं निर्विशेषबोधकता? स्वार्थिकप्रत्ययविशिष्टेऽपि पदे पुनः प्रकृत्यर्थविशेषस्य प्रत्ययान्तरेण विशिष्टविषयत्वमेष्टव्यम् ।  \nअव्ययान्यपि विशिष्टमर्थमेव द्योतयन्ति अभिदधति वा ।  \nनिर्विशेषमिति पदेन किं बोध्यत इति चेत्, किं केवलेन, उत वाक्यस्थेन ।  \nपूर्वत्र वस्तुतो न किंचित्, अव्युत्पन्नभ्रान्तोक्त्योरर्थविशेषानपेक्षणात् ।  \nप्रतीतिमात्रमपि जायमानं मनसा किञ्चिदुल्लिख्य तन्निर्विशेषमिति परामृशेत् ।  \nतत्रापि वाक्यच्छायया वैशिष्ट्यमेवोल्लिख्येत ।  \nवाक्यस्थेन तु तेन पदान्तरोपस्थापितविशेषाविरोधेन तद्विवक्षितविशेषनिषेध एव कि्रयते; यथा नरपतिरद्वितीयः, नगरी निर्विशेषेत्यादिषु ।  \nसंवित् समस्तविशेषशून्येति भवत्कल्पितवाक्यं तु भ्रान्तिमात्रजनकमिति न ततोऽर्थनिष्कर्षः ।  \nनापि द्वितीयः; तत्तत्पदोपस्थापितानेकपदार्थविशेषसंसर्गस्य, संसृष्टस्य वा बोधेन निर्विशेषप्रसङ्गाभावात् ।  \nतदेतदखिलमभिसन्धायाह - \"शब्दस्य तु विशेषेण सविशेष एव वस्तुन्यभिधानसामर्थ्यमि''त्यादि ।  \nअतः प्रतीत्यभावात् निष्कर्षकलिङ्गशब्दाद्ययोगाच्च न निर्विशेषस्वप्रकाशत्वसिद्धिरिति ।।  \n।। इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां निर्विशेषस्वप्रकाशभङ्गवादः दशमः ।।"
              },
              {
                "author": "Nrisimharaja",
                "commentary": "10 ---\nपूर्वं निर्विशेषस्य सौत्री जिज्ञासानिराकृता । इदानीं निर्विशेषमेव वस्तु नास्तीति वादार्थं संगृह्णातिविचित्रमिति। लोकविलक्षणमित्यर्थः । विषयाधाराभ्यामुपाधिभ्यां विधुरं रहितं । भिदुरमिति पाठे कल्पितभेदवदित्यर्थः । यत्स्वेन स्फुरति तदेवैकं ब्रह्म विगुणं - निर्गुणमपि साक्षात्कृतमिति वदन्तो विधूयंत इत्यर्थः । तत्र हेतुःबहुविभूतीति। विभूतयो व्याघाताः सिद्धान्ते वक्ष्यमाणाः । व्याघातमात्रमेव न भवत्यपितु वेदान्तविरोधोपीत्याहश्रुतीति।\nस एष मंत्रवाद इति। वक्ष्यमाणो यः पूर्वपक्षः स एष मन्त्र जपवन्नदृष्टमुखेनार्थसाधक इत्यर्थः । ननु पूर्वपक्षोत्थानमेव नास्ति सर्वेषां प्रत्यक्षादिप्रमाणानां सविशेषविषयत्वादिति वदतः प्रत्याहयद्यपीति ।अन्यथेति। स्वप्रकारसिद्धेपि विमतौ प्रत्यक्षादिप्रमाणसिद्धेपि अनाश्वासात्सर्वापह्नवस्स्यादित्यर्थः ।किंचेति।निर्विशेषविषयत्वे विवाद इत्यर्थः ।ततः किमित्यत्राहतत्रेति। किंजडधर्मविषयतया सविशेषत्वमुताजडविषयतयेति विकल्पाभिप्रायेणाद्ये दोषमाहतत्रेति। संवित्स्वावच्छिन्नमेव वस्तुप्रकाशयति । तस्य मिथ्यात्वेन स्वावच्छिन्नत्वाभावं न स्वरूपनिबंधनप्रकाश इति भावः । द्वितीयंप्रतिवक्तिप्रकाशात्मका इति। तेषां तेषां संविदां भेद एव स्यादित्यर्थःअन्यथेति। संविदपेक्षया भेद इत्यर्थः ।ननु वादादिप्रकाशस्य सविशेषविषयत्वदर्शनात् स्वप्रकाशतया सिद्धे प्रकाशे विशेषस्यापि विषयत्वमस्त्वित्यत्राहन च स्वरूपमात्रस्वप्रकाश इति। विषयतयेति शेषः ।तत्प्रतीतिविषयत्वेनानुपलभ्यमानस्य तत्प्रतीतिविषयत्वसाधनादपि तत्प्रतीत्यविषयत्वाभावांगीकार एव उचितः ।प्रतीतेरधिकविषयत्वकल्पने गौरवात्प्रकाशत्वहेतुश्च प्रतिकूलतर्कपराहत इति भावः । नन्वेवमपि स्वप्रकाशत्वं न निर्विशेषसाधने प्रभवति । प्रकाशमानत्वादिना निर्विशेषाभावस्यैव साधनादित्यत्राहनिर्विशेषत्वेति । व्याघातादिति। बाधादित्यर्थः । नन्वाश्रयविषयकृता विशेषास्संविदि प्रत्यक्षमेवानुभूयन्त इत्यत्राहसविशेषेति। दौर्बल्यमेवोपपादयतिते हीति। तेहि वृत्यात्मनोऽनुभवा जडतया मिथ्याभूता एवेति सा नसत्ताका । अतः प्राथमिकेनस्वोपजीव्येन स्पर्धितुं नार्हन्तीति भावः । तद्विषयतयैव लब्धसत्ताकत्वमाहसर्वसाक्षिणेति। यद्यप्यनादिनोपि साक्षिणो विषयप्रकाशनांशे दोषापेक्षा तथापि स्वरूपादिभिः निर्विशेष प्रकाशांशे न तदपेक्षा । जन्यप्रत्यक्षे च तदपेक्षैव अतस्सविशेषानु भवः स्वप्रकाशेन बाध्यत इत्यर्थः । ननु साक्षिविषयत्वे पूर्वोक्तविरोध इति चेन्न । अध्यासस्यैव विवक्षिततया न विषयत्वमितिन विरोधः । ननु स्वप्रकाश एव भ्रांतिरित्यत्राहतादृशेति। बाधकमुक्त्वासाधकाभावमप्याहन चेति। ननु निर्विशेषस्वरूपस्य अनुभवाभावेऽनुपलब्ध्या बाध्य इत्यत्राहन चेति।उपपादयति न चात्रेति चेत्यर्थः । न ह््यनुपलंभमात्रेण बाधः किन्तु योग्यानुपलब्ध्या । तत्र किंकरणतज्जन्यज्ञानयोग्यता विवक्षिताउतस्वयोग्यता । आद्येदोषमाहकरणेति ।द्वितीये दोषमाहस्वयोग्यत्वेपीति। आभासमानयोगक्षेमतामाशंक््य निराचष्टेन च न तेति।अन्यतस्सिद्धिरत्विति शंकतेअन्यत इति। परिहरतितदसिद्धेरिति। साधकस्यान्यस्यासिद्धेरित्यर्थः । ननु नरविषाणसाधकं पादवत्वादिकमसतीत्यत्राहसाधने चेति। ननु लोके संविदः सविशेषत्वोपलंभात्कथं निर्विशेषविषयत्वोक्तिरित्यत्राहयद्यपीति। तद्विवक्तावभासः - विचित्रबाह्यार्थाविधुरावभासः । विमुक्तावस्थामुक्तावस्था । आदिशब्देन प्रळयाद्यवस्था गृह््यते ।तस्यैव - निर्विशेषविषयसंविद एव । इष्टप्रसंगमुपपादयतिएतावन्तमिति। ननु स्वत एव निर्विशेष विषयसंविदस्सिद्धौ किमनुमानागमयोः बाद्यकैरूपन्यास इत्यत्राहतदेवमिति।\nवस्तुतस्तदादर एव नास्तीत्याहस्वयमिति। संविदेव स्वात्मानं प्रतिपादयतीत्यर्थः । ततोन्यस्संविदोन्यःअन्यथेति। तस्यास्तादृश संरंभे प्रतिपाद्यभूतविषयेण प्रतिपादकेन शब्देन प्रतिपादनसंप्रदानभूतप्रतिवादिना च विषयतया वैशिष्ट्यं वाच्यं । अन्यथा प्रतिपादनाऽसंभवात् । ततश्च निर्विशेषोक्ति रळीकवाद एवेत्यर्थः ।विशेषाणानामिति। परमार्थतो निर्विशेषात्वादित्यर्थः । विषयादीनामुल्लेखोस्ति वा न वा । आद्ये दोषमाहतदनुल्लेख इतिविषयाद्यनुल्लेखाभावे तन्निरासयासो व्यर्थः । तत्संबंधस्याप्रतीतेः द्वितीय आह ।तदुल्लेखे त्विति। तथा च स्वप्रकाशेन निर्विशेषसिद्धिः । सविशेषतयैव प्रकाशादित्यर्थःततोऽन्यायेति। निर्विशेषसंविदन्यायाः तद्बोचरया उत निर्विशेषसंविदैवोपलंभस्यापीत्यर्थः ।पूर्वत्रेति। स्वभिन्नसंवित्प्रकाश्यत्वस्यैव वेद्यत्वादित्यर्थःउपलभत इति।निर्विशेषतयेति । शेषः ।आद्य इतीति। सविशेषायां तस्यां निर्विशेषज्ञानस्य भ्रमत्वादिति भावः । न च विषयादीनां मिथ्यात्वान्न दोष इत्यत्राह ।न च तदिति। तत्प्रकाशत्वस्य मिथ्यात्वायोगादिति भावः । ननु यागाद्वा देवताप्रसादाद्वा प्रसिद्धसंविद एव निर्विशेषविषयत्वगोचरा प्रतीतिर्जायत इति तत्संवादान्नास्यास्संविदो भ्रांतित्वप्रसंग इत्याशंक््याहनचेति । योगस्येति। योगजज्ञानस्येत्यर्थः । तत्र हेतुमाहन चेति। ननु तदुक्तावविस्रंभेपि पुळकोद्गमनादिना हर्षादिवच्चेतनवादिलिंगेन हर्षोऽनुमीयतां इत्यत्राहपुळकेति। किमयमुपदेशः स्वानुभवनिह्नुवानं प्रति उत स्वस्मिन् तादृशानुभवाभावमुपलब्धमानं प्रति । नाद्य इत्याहन हीति। वैयर्थ्यादिति भावः । द्वितीय आहनापीति। तदभावनिश्चयवतः कथं वाक्यात्तद्बोधः ।अयोग्यताज्ञानेन प्रतिबंधादिति भावः ।\nअत इति। स्वस्माएव स्वसुखादिवत्सिध्यति परस्मा उपदिशति ।उत प्रतिवादिनोपि सिद्धामित्युक्त विकल्पानवकाश इत्यर्थः ।सा तर्हीति। संवित्स्वरूपसिद्धिरेव न स्यादित्यर्थः । व्यवहारानुपपत्त्या सिध्यतीत्यत्राहसिध्यन्तीवेति। ननु सर्वोऽपि वादार्थः कस्यचिदेवेति न नियमोस्ति उत्पन्नविनष्टघटादौव्यभिचारादिति शंकतेसिद्धिमात्रामिति । कस्येति। सिद्धेः कर्मसापेक्षत्वं \nआश्रयसापेक्षत्वं च नियतमित्यर्थः ।उभयमप्यसिद्धमिति शंकतेन कस्यचिदिति । न तर्हीति। आश्रयकर्मवत्वेनैव प्रसिद्धेरूपलंभान्न तद्रहितायाःप्रतीतिरिति भावः ।स्वस्या एवेति। स्वकर्मिका स्वाश्रया स्वार्था चेत्यर्थः । तथाच (न) नियमभंग इति भावः ।इदं त्विति। पूर्वदोषानतिवृत्तिरिति भावः । प्रागुक्तदोषानतिवृत्तिं दर्शयति ।कथमसाविति।तन्मयीभूत्वा - अतत्स्वरूपत्वादित्यर्थः।प्रागेवेति। स्वायथात्म्यप्रतिपादनातिसंरंभवैमुख्यादित्युक्तत्वादित्यर्थः ।\nकथमित्यस्य प्रश्नार्थत्वमभिप्रेत्याहतर्हीति। संबुद्धिः - तत्वबुभुत्सुःविशेषमेवेति। सागरतरणे साधनं भवतीत्यर्थः ।\nकिं स्वरूपप्रकाशमात्रेण जपविषयत्वाभावस्साध्यते उतस्वरूपप्रकाशनेतर विषयत्वाभावस्यापि विषयीकरणात् । नाद्यः । स्वरूपप्रकाशेऽपीतरप्रकाशाविरोधात् । नह््येकमेवप्राग्यमितिनियमः क्वापि तद्दर्शनादित्यभिप्रेत्य द्वितीयं दूषयतितदसिद्धस्येति। तदेवोपपादयतिकस्यचिदिति।घटमहं जानामीति किंचित्पुरुषाश्रयतया घटत्वाद्याश्रयविषयकतया प्रत्यक्षत्वादिविशेषरूपेण च स्वतस्सिद्धेरित्यर्थः ।अत इति। उक्तरीत्या स्वविषत्वादीनां सिद्धानामपह्नवइत्यर्थः ।साजात्यमात्रेणेति। ज्ञानात्मक ज्ञातुर्भेदेन संविषदानुभवात् साजात्यमात्रेण अभेदानुमानं बाधितं । तथापि साधने घटादीनामपि भेदो न स्यादित्यर्थः ।\nयदि ज्ञानस्य ज्ञानाश्रयत्वमिष्यते धर्मभूतज्ञानस्यापि तत्प्रसंग इत्यत्राहतद्वदिति। अन्यथा तेषामपि परप्रकाश्यतया प्रकाशात्मकत्वसिद्धेरित्युक्तं दूषयतिनचेति।सर्वासामपीति।\"\"सत्यं ज्ञानमि''(तै - उ - आनन्द 1)त्यादि श्रुतिजन्य संविद्विषयत्वस्य संवित्स्वप्रकाशेत्याद्यनुमानादि विषयत्वस्यचेत्यर्थः ।\nयद्यनुपलभ्यमानस्य कल्पनामात्रमेव गुरु तदा दोषमाहतथापीति । चार्वाकसौहार्दमितिअनुमानादीनामनुपलभ्यमान विषयत्वात्तदविषयकत्वकल्पनस्य दोषत्वे अनुमानाद्युच्छेदेन प्रत्यक्षमात्रपरिशेषस्यादिति भावः ।नन्वधिक विषयत्वकल्पनं दोष इति चेत्तत्राहउपलभ्यते चेति। तथा च न कल्पनेति भावः ।\nयदि द्वयोरिति।निर्विशेषानुभवस्य अद्याप्यसिद्धेः क्व तद्धर्मविचार इति भावः ।\nप्रस्तुतप्रतीपमितिविषयाश्रयाविशेषित संविद्विषयकत्वेन प्रकाशात्मातामात्रत्वायोगाद्विषय मिथ्यात्वस्यासिद्धेर्नाभेदाध्यासो विषयाणामिति भावः ।अनुभूत्यन्तरविषयत्वस्येतितथाचयोग्यानुपलंभः संभवतीति भावः।\nसविशेषतयेति। कर्त्रादिविशिष्टतयेत्यर्थः ।युक्तिबलान्निकृष्यत इति।सविशेषतयोपलभ्यमाना संविदेव संविन्निर्विशेषोपलंभ इति न विशेष्यासिद्धिरिति भावः ।उपलंभयुक्त्यन्यथात्वेपीति। उपलंभयुक्त््यास्सविशेषविषयत्वेऽपि श्रुत्या तथेति प्रतिपाद्यत इत्यर्थः ।स्वगतविशेषैरिति। ज्ञानत्वापरोक्षादिभिरित्यर्थः । अत्र भाष्यमुदाहरतिअनुभवोस्तिचेदिति। तत्रापि सविशेषतयैव अनुभव इति भावः । उपपादनप्रकारं दर्शयतिअयमभिप्रायइति । अहमर्थप्रकाशस्त्विति।स्वापकालेअहंकारविलयाभ्युपगमादिति भावः। विशेषमेवदर्शयतिप्रत्यक्त्वेति। स्वापाधारत्वादिरादि शब्दार्थः ।अन्यथेति। सविशेषतयानुभवाभावे संविन्मात्रप्रकाश एव नस्यान्निर्विशेषस्य अस्फुरणादिति भावः । ननु सुषुप्तावहमर्थाभावाद्विषयसंबंन्धाभावाच्च संविन्मात्रप्रकाशोऽस्तीति शंकतेअथेति। संविन्मात्रप्रकाश सामग्र्यभावान्नसंभवतीत्याहतदपिनेति। प्रकाशाभावेपि निर्विशेषसंविदस्तीत्यत्राहछेद्यादिति। छेद्याद्यभावे छेदनाभाववद्विषयादिप्रकाशाभावे संवित्प्रकाशो नास्तीति भावः । ननु भवद्भिर्ज्ञानस्य नित्यत्वांगीकारात् स्वापादिषु विषयादिभानानभ्युपगमाद्विषयादिविधुरैव संवित्तदाप्रकाशत इति वाच्यं इत्यत्राहयत्विति। ननु सुषुप्तौ कथमित्यत्राहयत इति। आदिशब्देन सुखित्वादि । एकदेशिमतेस्वविशेषैर्भासत इत्याहएकदेशिमतेनेति । ततश्चेति। सविशेषायाः संविदस्सुषुप्तावनुभवाभावे सुप्तोत्थितस्य सुखत्वविशिष्टतया च स्मृतिरूपपन्नेत्यर्थः । ननु निर्विशेषसंवित्परामर्शोपि अस्त्वित्यत्राहतव त्विति।तत्र किं सुषुप्तस्य परामर्शः । किं वा प्रबुद्धस्येति कल्पमभिप्रेत्याद्यं दूषयति ।नहीति। परामर्शशब्दौ ज्ञानपरौ ।\nद्वितीयं प्रतिवक्तिनापीति। प्रत्युत ज्ञाना भावमेव परामृशतीत्याहअपित्विति। नन्वहंकारस्य सुषुप्तौ प्रलीनत्वात् नज्ञप्तिरूपेणाहमवस्थित इति परामर्शः । किं च स्वरूपप्रकाशे सत्यपि विषयानुभवा भावान्न सुप्तोत्थितस्य परामर्श इति शंकतेअहंकारविगमादिति। सुप्तोत्थितस्य परामर्शाभावोेप (\n ) तादृशानुभवे मानाभावस्यैव उपन्यासात् न तदा तादृशानुभवसिद्धिः इति परिहरतिहन्तेति। किं च विषयस्याननुभवेऽहमर्थाभावे च माभूत्तयोः परामर्शः तदानीमनुभूतसंविदः प्रतिसंधानं कुतः स्यात् । नह््यन्यस्याभावोननुभवश्च स्पष्टमनुभूतं अत्र स्मृति प्रतिबंधक इत्यत्राहकिंचेति।अन्यथेति । अन्याभावस्य - अन्याननु भवस्य च प्रतिबंधकत्वे स्मृतिमात्रोच्छेदः । तयोस्सर्वत्र सुलभत्वादित्यर्थः । नन्वनुभवस्य स्मरणनियमाभावात् नानुभूतावपि संवित्स्मर्यत इत्यत्राहनचानुभूतस्येति। स्मर्तुं योग्यस्मरणाभावे प्रातर्गजाभाववदभाव एव \nस्यादित्याहप्रतिदिवसमिति। भावाभावपर्यवसानं भावस्य पदार्थस्य अभावपर्यवसानमभाव एव स्यादित्यर्थः ।ननु किंचिदहमवेदिषमिति। न ज्ञानाभावः परामृश्यते । तथा सति प्रागनुभवस्यावश्यकत्वे सुषुप्तिव्याघातप्रसंगाद्विषयप्रतियोग्यादीनामावश्यकत्वात् । तदभावे तु प्रागनुभवाभावात् स्मृतिलक्षणः परामर्श एव न स्यात् । न चानुभवलक्षणः । स तु परामर्शो जाग्रतो विषया भावादेवेति न ज्ञानाभावः परामृश्यते । अपितु भावरूपमज्ञानमित्यत्राहज्ञानाभावातिरिक्तंत्विति। तस्यापि ज्ञानविरोधित्वरूपेण परामर्शः न स्वरूपेण । तथाच ज्ञानाभावपक्षोक्तदोषानतिक्रमः । किं चज्ञानाभावपरामर्शो न स्मृतिरूपः अपि तु प्रातर्गजाभावानुमितिवदनुभवरूप इति न कश्चिद्विरोध इति भावः ।रूपाज्ञानभङ्गे निरसिष्यत इति भावः । न केवलमानुकूल्याभाव एव अपितु प्रातिकूल्यमपीत्याहकिं चेति।\nसुखमहमस्वाप्सं इति सुखरूपतयापि साक्षिणोपि भानात् कथमसाधकत्वमित्याशंक््याहमर्थ एव सुखित्वावगमात् नातिरिक्तसाक्षिभानमित्याहएवं सुखमहमिति। एवमिति सुषुप्त्यवस्थायामित्यर्थः । किं युक्त्या निरालम्बनतया निष्कृष्यते मिथ््यालंम्बनतया । नाद्य इत्याहयुक्त््येति। द्वितीयं प्रतिवक्तिआलम्बनेति। संवित्सविशेषत्वसाधकं न निर्विशेषत्वमित्याहनिर्धर्मकत्वस्य चेति। संविन्निर्विशेषत्वसाधकं च व्याहतमित्याहकिंचेति। किं हेतुसाध्ययोः पक्षेऽन्वयउच्यते उत न । नाद्य इत्याहतत्रेति। हेतुसाध्यरूप धर्मान्वयाद्व्याघात इत्यर्थः । द्वितीयेपि हेत्वन्वये साध्याविशेषः स्वरूपासिद्धिः । साध्यानन्वये साध्याभाव इत्याहतदन्वयेत्विति। ननु हेतुसाध्यान्वयेपि न दोषः तर्योर्मिथ्यात्वादिति चेत् तत्राहतन्मिथ्यात्वेपीति। साध्याविशेषस्साध्याभावश्चेत्यर्थः । ननु हेतुसाध्ययोरन्वयोऽस्तु तयोस्सत्यत्वमस्तु ।न च सधर्मकत्वप्रसंगः तयोर्धर्मैक्यादित्यत्राहसंवित्यरूपैक्ये चेति। पक्षहेत्वोर्भेदाभावात् आश्रयाश्रया भावात् स्वरूपासिद्धिः । किं च पक्षसाध्ययोरभेदे पक्षस्य सिद्धत्वे सिद्धसाधनं । असिद्धत्वे आश्रयासिद्धिः ।पक्षवृत्तित्वाभावाच्च बाध इति भावः । तत्र भाष्यमुदाहरतितदेतदिति। सत्तातिरेकिभिः धर्म्यतिरिक्तैरित्यर्थः ।\nविस्तरेण वक्ष्यमाणत्वादितिअखंडार्थत्वभंग इत्यर्थः ।अन्विताभिधानवाद इति। पदान्तरसहितानामेव अन्विताभिदायकत्वेन वाक्यविधया साधकत्वात्पदजातस्य पदविधया वाचकत्वं नास्तीत्यर्थः । स्मारितानन्वितार्थकमनन्वितया स्मारकमित्यर्थः । पश्चात्पदार्थस्मरणानंतरं उपक्रमोपसंहारादिभिराकांक्षादिविशिष्टैश्च व्यक्तिविशेषतात्पर्यं सद्वाक््यविधयामिढकमित्यर्थः ।अभिहितान्वयेति। पदानां पदार्थस्मरणं जनयित्वपर्यवसिततयानुभवरूपज्ञानजनकत्वं नास्तीत्यर्थः । अभ्यधिकावादेनुऽभवजनकत्वभावादित्यर्थः । प्रत्येकपदानामनुभवजनकत्वांगीकारे निर्विशेषबोधइत्यत्राहप्रत्येकपदानामिति। ननु तृतीयमेव तार्तीयीकं इत्यादिस्थले प्रत्ययादेरर्थाभावात् न प्रत्ययार्थ विशिष्टबोधकं इत्यत्राहस्वार्थिकप्रत्ययेति। तत्रापि सुबविभक्त्यर्थान्वयसत्वादितिभावः नन्वव्ययानां विभक्त््यर्थाद्यन्वितार्थाभिधायकत्वाभावात् अविशिष्टाभिधानमित्यत्राहअव्ययानामपीति। तथाव्युत्पत्तेरिति भावः । अभिदधतीति मतभेदेन किंचिदिति किमिदमखंडं उत यौगिकं । नाद्य इत्याहअव्युत्पन्नेति। तादृशवस्तुनोनुपलंभाद् व्युत्पत्तिग्रहायोगादिति भावः । अव्युत्पन्नस्य भ्रांतस्य वा तत्र योगो यदि तदापि न व्युत्पत्तिसिद्धिरिति भावः । द्वितीय आहप्रतीतिरिति। निरित्युपसर्गस्य विशेषस्य चप्रत्येकं व्युत्पन्नत्वात् मनसाज्ञाते वस्तुनि विशेषाभाव बोधकमिति वाक््यविधया सविशेषबोधकमित्यर्थः ।वाक्यस्थेन त्विति। विधेयसमर्थत्वादिति भावः । लोकव्युत्पत्तिविरोधश्चेत्याहयथेति। नहि तत्र गजतुरगपदातयो निषेध्यंत इति भावः ।संविदस्तीति। विशेषणाद्धर्मित्वावच्छेदकस्यापि निषेध इति भावः ।वाक्यरूपेणेति। पक्षं ंंदूषयति ।नापि द्वितीय इति। ननु घटो नास्तीत्यत्र प्राधान्येन पदांतरोपस्थापितस्यापि निषेधो दृष्ट इत्यप्रधानतया उपस्थापित विशेषस्यापि निषेधोऽस्त्वित्यत्राहअत इति। युक्तं घटादिपदोपस्थापितानां निषेधः । तत्पदानां प्रतियोग्युपस्थापकत्वात् न वान्वयात् । इहतु भूतलत्वादिवदन्वयप्रतियोगितावच्छेदकतयैव अन्वयादन्यथा धर्मिप्रकाशोपि नस्यादिति प्रतीतिरेव न स्यादिति भावः ।।\nवत्सजलधिकौस्तुभ नृसिंहगुरुसुतेन सिंहदेवेन कृतायां शतदूषणीटीकायां दशमो वादस्समाप्तः ।।"
              }
            ]
          },
          {
            "verse_number": 11,
            "original_text": "11 निर्विशेषविषयकनिर्विकल्पकभङ्गवादः",
            "commentaries": [
              {
                "author": "Vedanta Desika (original text)",
                "commentary": "11 --- \n  \"11 निर्विशेषविषयकनिर्विकल्पकभङ्गवादः\" \n \n।।अथ निर्विशेषविषयकनिर्विकल्पकभङ्गवादः एकादशः ।।11।।  \nसंप्रज्ञातस्थितिमधिगते निर्विकल्पे समाधौ शान्तावद्यं स्तिमितबहुलानन्दसन्दोहमन्तः ।  \n\nयत्तत् ब्रह्म स्फुरति यमिनां पूर्णषाड्गुण्यरूपं सा मे नित्यं हृदि हयमुखी देवता सन्निधत्ताम् ।।  \nयदेतदाहुः अस्ति तावन्निर्विकल्पकं नाम प्रत्यक्षम्; प्रथमाक्षसन्निपातसमनन्तरमविशिष्ट विषयापरोक्षाभासस्य दुरपह्नवत्वात् ।  \nअभ्युपेतं चैतत् सर्वैर्वादिभिः ।  \n\nननु शाब्दास्तत्रापि शब्दानुवेधमिच्छन्ति, यथाऽऽहुः - \"न सोऽस्ति प्रत्ययो लोके यः शब्दानुगमादृते ।  \nअनुविद्धमिव ज्ञानं सर्वं शब्देन गृह्यते ।।'' (वाक्यपदीयं) इति ।  \nसत्यम्; तैरपिसमाधिदशायां तस्यैव शब्दस्य निरस्तसमस्तकल्पनाजालस्योपलम्भः स्वीकृतः ।  \nकिंच शब्दानुविद्धत्वं नसर्वत्र ज्ञाने दर्शयितुं शक्यम्; बालादिविज्ञानेषु तदसंभवात् ।  \nअन्यथा चैषां व्युत्पत्तिमन्तरेण तत्तद्वाचकपरिज्ञानप्रसंगात् ।  \nबालादिविज्ञानान्यपि सूक्ष्मशब्दानुविद्धविषयाणीति चेत्, तथाविधस्य शब्दस्य परैरनभ्युपगमात् ।  \nअब्युपगच्छतामपि तदनुवेधस्य दुःसाधत्वात् ।  \nपदज्ञानमेव तावन्न प्रत्यक्षम्; किंपुनस्तदनुविद्धस्तस्य विषयः।  \nन च सूक्ष्मशब्दानुविद्धत्वव्याप्तं किं पुनस्त (दनुविद्ध)स्य विषयः ।  \nन च सूक्ष्मशब्दानु विद्धव्याप्तं किंचिल्लिङ्गमस्ति अथ व्युत्पन्नपुरुषबोधदृष्टान्तेन बालादिज्ञानेष्वपि प्रत्ययत्वादि हेतुभिः शब्दानुविद्धविषयत्वं साध्येत तदप्यशक्यम्; पूर्वोक्तप्रसङ्गा(पाता)त् ।  \nअस्तु स्थूलशब्दानुवेधस्य बाधः; तत्सहकृतात् पक्षधर्मताबलात्   \nसूक्ष्मशब्दानुवेधः सिद्ध्यतीति चेन्न; वाचकतयाऽनुवेधविवक्षायांसूक्ष्माभिमतशब्दस्यावाचकत्वादेव तदनुवेधासम्भवात् ।  \nन हि व्युत्पत्तिपदवीदवीयसस्तस्य वाचकत्वमुत्प्रेक्षणीयम् ।  \n\"अव्युत्पन्नोऽपि शब्दः स्ववाचक'' इति तु परिभाषामात्रम्; शब्दवाचकतायामपि शब्दस्य व्युत्पत्तिसापेक्षत्वात् ।  \nस्ववाचकत्वसिद्धावपि च न वस्तुनस्तदनुवेधः, तस्य तद्वाचकत्वेनाव्युत्पत्तेः अस्तु रूपादिव दवाचकत्वेनैवानुवेध इति चेत्, न; अतन्निष्ठत्वात्; आरोपासम्भवाच्च ।  \nसौगतैरपि शब्दाध्यासो व्युत्पत्ति (कल्पित) बुद्धावेवाऽऽद्रियते, न तु निर्विकल्पके ।  \nअतश्चक्षुरादिभिरर्थेषु स्वरूपेणोपलब्धेषु कलुषित व्युत्पत्तिसमयसहानुभूतार्थसंदर्शनादुद्बुद्धसंस्कारवशात् वाचकावगतौ सत्यां वस्तुनस्संज्ञानविकल्प इति न प्रथमाक्षसन्निपातजेषु ज्ञानेषु अव्युत्पन्नबालमूकतिर्यगादिबुद्धिषु च शब्दानुवेधसंभवः ।  \n\nमा भूच्छब्दानुवेधस्तत्र, तथाऽपि, समानेन्द्रियग्राह्यजातिगुणादिविशिष्टमेव सर्वं द्रव्यं प्रथमाक्षसन्निपातादप्युपलभ्यते इति चेत् तदपि न; अकारणकार्योत्पत्तिप्रसङ्गात् ।  \nविशिष्टज्ञानस्य सर्वस्य स्वरूपज्ञानपूर्वकत्वदर्शनात् ।  \nप्राथमिकस्वरूपज्ञानाभावे विशिष्टज्ञानस्यानुत्पत्तिप्रसङ्गात् ।  \nविगीता बुद्धिः स्वरूपज्ञानपूर्विका, विशिष्टबुद्धित्वात्, संप्रतिपन्नवदित्यनुमानात् ।  \n\nअस्तु स्वरूपज्ञानम्; तदेव स्वरूपं जातिगुणादिसर्वात्मकमपि निर्विकल्पे न तथा विविच्यते; विकल्पे तु जातिगुणाद्यात्मना तदेव विकल्प्यते इति चेत् तन्न; जातिगुणादीनां परस्परम्, आश्रयाच्च भेदसिद्धेः ।  \nअभेदोऽपि तद्वत् सिद्ध्यतीति चेन्न; साधकाभावात् ।  \nप्रथमपिण्डग्रहणमस्तीति चेत्, तत्रप्रथमपिण्डग्रहणशब्देन किं पिण्डस्य प्रथमं ग्रहणं विवक्षितम्? उत   \nअनुपलब्धचरेष्वेकजातीयेषु कस्यचित् प्रथमस्य पिण्डस्य ग्रहणमिति? न प्रथमः; प्रथमाक्षसन्निपातसमनन्तरं जात्यभिन्नवस्तूपलम्भे तस्यैव विकल्पत्वापातात् ।  \nअनुवृत्तत्वाद्याकराग्रहणादविकल्पत्वमिति चेत् न; तथासति जात्यादिस्वरूपस्याग्रहणे तदभिन्नवस्तूपलम्भासिद्धेः जात्यादीन्यपि सदात्मना तदैव गृह्यन्त इति चेन्न; तथा सति सन्मात्रं गृहीतम्, न तु जात्यादिरित्येव पर्यवसानात् ।  \nतथाच तदेवास्माकं निर्विशेषमिति ।  \nअसद्व्यावृत्तिलक्षणो विशेषस्तत्रापि गृहीतस्स्यादिति चेन्न; तस्य तत्स्वरूपानतिरेकात् ।  \nअतिरेके वा तद्ग्राहिणः सविकल्पकत्वप्रसङ्गात् ।  \nनापि द्वितीयः; तत्रापि प्रथमाक्षसन्निपातजन्यज्ञानस्य उक्तन्यायेन तदभेदग्रहणासिद्धेः ।  \nतत्समनन्तरभाविनस्तु विकल्पस्य जातिग्रहणे सत्यपि प्रकारप्रकारिभावेन भेदस्यैव ग्रहणात् ।  \nतदानीं तत्सजातीयवस्त्वन्तरग्रहणाभावात्, जातेर्वस्त्वन्तरानुगतत्वलक्षण आश्रयाद्भेदो न गृह्यते ।  \nजातिगुणादिविशिष्टेऽपि वस्तुन्येको गौरित्याद्येकशब्दानुविद्धप्रत्ययादैक्यमुपलब्धमिति चेन्न; वसनाभरणादिविशिष्टेऽप्येकोऽयमिति प्रत्ययात् ।  \nतत्र पुरुषान्तरव्यवच्छेदार्थमेकशब्दः; न तु विशेषणविशेष्यैक्यार्थमिति चेत्, अत्रापि गवान्तरादिव्यवच्छेदार्थमित्येवास्तु ।  \nनन्वभेदरहितेषु विशेषणेषु मत्वर्थीयसापेक्षं सामानाधिकरण्यं दृष्टम्; जातिगुणादिषु मत्वर्थीयनिरपेक्षसामानाधिकरण्या दभेदोऽप्यभ्युपगन्तव्य इति चेन्न; अभेदप्रसङ्गरहितेष्वपि शरीरात्मादिषु देवोऽहम्; मनुष्योऽहम्; आत्मादेवो जातः कर्मभिरित्यादिमत्वर्थीयनिरपेक्षसामानाधिकरण्यदर्शनात् ।  \nलक्षणया तत्र सामानाधिकरण्यमिति चेन्न; तत्रापि कैश्चितथाऽभ्युपगमात् ।। अपृथक्सिद्धत्वात् अपर्यवसानादिवृत्त्या वा तत्र   \nसामानाधिकरण्यमिति चेन्न; शरीरेऽपि तथा सुवचत्वात् (तत्रापि तथा सुवचत्वात्) अपृथक्सिद्धत्वस्य मत्वर्थीयनैरपेक्ष्यप्रयोजकत्वादिति ।  \nअस्तु तर्हि अपृथक्सिद्धत्वादेव जातिगुणादेराश्रयतादात्म्यमिति चेन्न; भेदगर्भेण संबन्धेनाभेदसाधने व्याघातात् ।  \nनायमभेदो भेदाभावात्मा, नापि भेदविरुद्धो धर्मः; येन व्याघातः स्यात्; अपि त्वन्यादृश इति चेन्न - तथाविधस्य कस्यचिदभेदस्याप्रसिद्धत्वात् ।  \nभेदाविरुद्धस्य कस्यचित् स्वभावान्तरस्य साधनेऽस्माकमनिष्टाभावाच्च ।  \nएतेन \"सहोपलम्भनियमादभेद'' इत्यपि निरस्तम्; सहोपलम्भस्य तन्नियमस्य च तादात्म्यवैरित्वात् ।  \nतदेवं भिन्नेष्वभेदसाधकासिद्धौ, \"भेदाभेदयोः प्रतीतिबलादविरोधः'' इति धार्ष्ट्यमात्रेणोच्यते; अतोजातिगुणाद्यात्मकस्य एकस्यासम्भवादेव तद्विषयं निर्विकल्पमाशाम्बरसगोत्राणामाशामात्रपरिकल्पितम् ।  \n\nअस्तु तर्हि परस्परमत्यन्तभिन्नानां द्रव्यजातिगुणादीनामगृहीतविशेषणविशेष्यभावानां स्वरूपमात्रग्रहणं निर्विकल्पकम्; तत एव च तत्समनन्तरभाविविकल्पोत्पत्तिरपि निर्त्यूढा भवति ।  \n\"न ह्यगृहीतविशेषणा विशिष्टबुद्धिरुपपद्यते'' ।  \nन च जात्यादीनां विशेषाणां तत्दिन्द्रियेण ग्रहणयोग्यानांतत्दिन्द्रियसंप्रयोगादिसामग्र्यां सत्यामग्रहणमुपपद्यते ।  \nअतोविशेषण स्वरूपग्रहणरहितं निर्विकल्पकं नास्तीति ।  \nतदप्यसारम्; यदि विशेषणविशेष्ययोस्स्वरूपग्रहणम्; कस्तर्हि विकल्पाद्भेदः?  \nसमवायग्रहणमिति चेन्न; अपृथक्सिद्धेषु जात्यादिषु वेदान्तविद्भिः स्वरूपातिरिक्तसमवायानभ्युप गमात् ।  \nतथा च वैशेषिकनिराकरणाधिकरणे सूत्रम् - \"समवायाभ्युपगमाच्च साम्यादनवस्थितेः'' (ब्र.सू.2 - 2 - 12)इति ।  \nअस्तु वा   \nसमवायाख्यः सम्बन्धः,स किं तदा न गृह्यते?।  \nअयोग्यत्वादिति चेन्न; नित्यं तदग्रहणप्रसङ्गात् ।  \nएवमपि कैश्चिदिष्यत इति चेन्न; तथाऽपि विकल्पाविशेषप्रसङ्गः; न हि तदा विकल्पेऽपि समवायग्रहणं संभवति ।  \nतथाऽपि विशेषणविशेष्यभावो गृह्यत इति चेन्न, तर्हि तत एव ततःपूर्वं विशिष्टप्रत्ययोत्पत्तिर्वक्तव्या ।  \nजाते हि विशिष्टप्रत्यये निष्कर्षकबुद्ध्या विशेषणमिदं विशेष्यमिदमिति विविच्यते ।  \nततश्च प्रथममेव विशिष्टप्रत्यये क्व निर्विकल्पकम्? ।  \nमा भूत् स्वरूपायोग्यत्वम्; \"सहकारिवैकल्यात्तु निर्विकल्पके समवायाग्रहण''मिति न्यायाचार्या इति चेत्; किं तत् सहकारि? ।  \nअवच्छेदकग्रहणमिति चेन्न, अवच्छेदकयोराश्रयाश्रयिणोस्स्वरूपस्य निर्विकल्पेऽपि ग्रहणात् ।  \nअवच्छेदकग्रहणस्य संबन्धग्रहणकारणत्वात् पूर्वमवच्छेदकग्रहणमपेक्षितमिति चेन्न; तस्य कारणत्वे प्रमाणाभावात्; सम्बन्धग्रहणदशायां च येन रूपेणावस्थाय तदवच्छेदकमवच्छिन्द्यात्, तद्यदि रूपं युगपद्ग्रहणेऽपि संभवति, किं तस्य पूर्वग्रहणेन, व्यर्थविशेषणत्वात् ।  \nसत्यपि पूर्वग्रहणेतादात्विकावच्छेदकस्वरूपोल्लेख एव हि अवच्छेद्योल्लेखापेक्षितः, पूर्वग्रहणे सत्यपि तादात्विकावच्छेदकोल्लेखाभावे तदवच्छिन्नसम्बन्धोल्लेखासम्भवात् ।  \n\nअस्तु सम्बन्धस्यापि स्वरूपग्रहणम्, तथाऽपि तस्यावच्छिन्नत्वं न गृह्यत इति चेन्न; अवच्छेदकयोराश्रयाश्रयिणोरवच्छेद्यस्य च सम्बन्धस्य स्वरूपग्रहणे कथमवच्छिन्नत्वाग्रहः? अवच्छेदकस्वरूपग्रहणातिरिक्तस्य तदवच्छिन्नत्वग्रहणापेक्षितस्यासंभवात्, अनभ्युपगमाच्च ।  \n\nएतेन समवायस्य निर्विकल्पकैकविषयत्वं वदन्तो भूषणमतानुसारिणोऽपि प्रत्युक्ताः ।  \nअतो यदि विशेषणग्रहणम्, तदा न   \nकथंचिदपि निर्विकल्पकत्वसिद्धिः ।  \nविशेषणरहितस्वरूपग्रहणे तु तदेवास्माकं निर्विशेषग्रहणमिति ।  \n\nभवतु निर्विकल्पके निर्विशेषग्रहणम्, तथाऽपि विशेषा एव स्वलक्षणापरनामानः स्वयमकिञ्चिन्निष्ठाः कैश्चिदनाश्रिताश्च तत्र गृह्यन्ते; नद्वितीयमिति चेन्न प्रमाणभावात् ।  \nनीलपीतादिप्रतिनियतविचित्रविकल्पोत्पत्तिरेव प्रतिनियतकारणमन्तरेणानुपपद्यमाना निर्विकल्पकेऽपि स्वानुरूपविशेषोल्लेखं व्यवस्थापयतीति चेन्न; एकस्मिन् अद्वितीये सर्वेषु निर्विकल्पेषु गृह्यमाणेतत्तद्विचित्रवासनादिरूपभ्रमसामग्रीसामर्थ्यादेव प्रतिनियतविकल्पोपपत्तेः ।  \nकिमेकस्यामेव रज्जौ गृह्यमाणायां विचित्राः सर्पभूदलनाम्बुधारादिविकल्पाः क्रमशो न संदृश्यन्ते? युगपदपि वा किमेकस्मिन् गगने गन्धर्वनगरप्राकारतोरणादि विकल्पाः प्रकल्प्यन्ते? विकल्पानां च भ्रान्तिरूपत्वं भवद्भिरपीष्यते ।  \nविशेषाणामेवाभावे कथं विचित्रवासनादिसंभव इति चेन्न; विशेषाणां वासनाहेतुत्वाभावात्, तत्तद्विषयविज्ञप्तिबीजान्येव वासनामङ्कुरयन्ति ।  \nअन्यथा शुक्तिरजतादिविषय मिथ्यात्वेन तदनुभवजन्यवासनाभावात् तदनुस्मरणतन्मूल चेलाञ्चलग्रन्थिविघटनादयो न संभवेयुः ।।  \nनन्वापणादिषु सत्यरजतग्रहणाद्रजतवासना ।  \nततश्च तदेव रजतं वासनावशादेव देशान्तरकालान्तरयोरसदपि प्रतीयते ।  \nतत्प्रतीतिमूलश्च पुनस्संस्कारस्मृत्यादिप्रवाह इति युज्यते ।  \nयस्य तु क्वचिदपि विशेषा न सन्ति, तस्य कथं विशेषवासना निर्वाह्या? उच्यते, मिथ्यार्थज्ञानस्यापि तावद्वासनाजनकत्वं भवद्भिरपीष्यत एव ।  \nततश्च पूर्वपूर्वभ्रमविशेषजनितसंस्कारविशेषादेव सर्वविकल्पोपपत्तौ किं क्वचिद्विचित्रेणार्थेन, विकल्पवैचित्र्याय प्रत्यक्षतया   \nतदनुमेयतया वा कल्पितेन? अस्य चार्थस्य वैशद्याय समानसमयाचारा योगाचारादय उपास्यन्ताम् ।  \nतत्र तु भवन्त एव तेषां बाह्याभेदापह्नवन्यायेन आन्तराभेदापह्नवं परानिष्टमुद्घाटयन्तु ।  \nअतो विचित्रविकल्पोदयस्य अन्यथासिद्धेर्निर्विकल्पकेऽपि विचित्रविशेषग्रहणकल्पना न युक्ता; तत्कल्पनेऽपि वा लाघवाय विचित्राद्वैतं विश्वविषयमास्थीयतां ।  \nन चैकस्यानेकस्वभावताव्याघातः; \"रूपरसगन्धस्पर्शस्वभावाः पार्थिवाः परमाणवः, रूपरसस्पर्शस्वभावा आप्याः, रूपस्पर्शस्वभावास्तैजसा'' इति भवद्भिरेकैकस्यानेकस्वभावकल्पनात् ।  \nअत एव नैकस्यविरुद्धस्वभावतेत्यपि दतोत्तरम्, लोकदृष्ट्या परराद्धान्तिभिश्च रूपत्वरसत्वादेरविरुद्धस्वभावतया स्वीकारात् ।  \nभवद्भिस्तु शान्त्या सिद्धाश्रमीभवद्व्याळनकुलादेरिवनीलधवलादेरपि वैरस्यस्य शमयितुं शक्यत्वात् ।  \n\nतस्मादस्मदभिमतमद्वैतमेव शुद्धं चित्रं वा निर्विकल्पकपदमिति शत्रुमित्रविभागोदासीनैश्च सौगतैरपि संग्रहणीयम् ।  \nततः प्रमाणज्येष्ठस्य प्रत्यक्षस्य प्रथममेव निर्विशेषोल्लेखित्वात् विकल्पोल्लीढविशेषाणां भ्रान्त्या निर्वाहात् न शक्यम्, \"निर्विशेषवस्तुनीदं प्रमाणमिति न शक्यते वक्तुम्''(श्री.भाष्यं जिज्ञा) इति ।  \nअत्रोत्तरमाह,\"निर्विकल्पकमपि सविशेषविषयमेवे''ति ।  \nअयमभिप्रायः तत्र यत्तावत् शाब्दकौमारिलादिमतदूषणं तदस्माकमपि सम्मतमेव ।  \nतत्र यदुक्तं विशिष्टग्रहणस्य स्वरूपग्रहणं कारणंमिति तन्न सार्वत्रिकम् ।  \nभिन्नसामग्रीवेद्येषु सविशेषणविशेष्येष्वेव तथा दर्शनात्, एकसामग्रीवेद्येषु तु समानकालीनविशेष्यग्रहणेनैव विशिष्टग्रहणसिद्धेः ।  \nउक्तं च त्वयाऽपि \"तत्कालीनविशेषणग्रहणमेव   \nविशिष्टोल्लेखोपयोगी''ति; तद्वत् विशेष्यस्वरूपस्य पूर्वगृहीतस्यापि तादात्विकृेल्लेखाभावे विशिष्टग्रहणासिद्धेः, सति तस्मिंस्तत्सिद्धेः, पूर्वग्रहणस्यानपेक्षितत्वात् ।  \nअत एव विशिष्टग्रहणत्वात् स्वरूपग्रहणपूर्वकत्वानुमानं प्रत्युक्तम् ।  \nयच्चोक्तम् विशेषणग्रहणे सति न कथिञ्चिदपि निर्विकल्पकसिद्धिरिति तदप्यसत्; निर्विशेषग्रहणरूपनिर्विकल्पके शशविषाणायमाणे यदि विशेषणग्रहणेनिर्विकलपकं नाम न किंचित् स्यात्; न स्यादेव; न ह्यप्रामाणिकमवश्यमङ्गीकुर्मः ।  \n\nयोगशास्त्रेषु निर्विकल्पकसमाध्युपदेशान्न तस्याप्रामाणिकत्वमिति चेन्न; तत्रापि निर्विशेष ग्रहणस्यानुपदेशात् ।  \nआगमानां च सविशेषपरत्वस्य स्थापयिष्यमाणत्वात् ।  \nसमाधिलक्षणानु प्रविष्टस्यार्थमात्रावभासत्वपरस्य \"स्वरूपशून्यमिव'' (पा.यो.सू.3 - 3) इत्यस्य निर्विशेषग्रहणपरत्वा भावात् ।  \nध्यानमेव हि यथावस्थितध्येयार्थवैशद्यातिशयात् तन्निगीर्णस्वरूपमिव भवतीति तत्रोपदिश्यते ।  \nप्रह्लादवामदेवादि समाधिषु चानन्तविशेषणविशिष्टब्रह्मानुभव एव श्रूयते ।  \nअतो न शास्त्रान्निर्विशेषविषयनिर्विकल्पक सिद्धिरिति ।  \n\nअतः प्रामाणिके कस्मिंश्चिन्निर्विकल्पके यथोपलम्भङ्गीक्रियमाणे संस्कारानपेक्षप्रथमाक्षसन्निपात मात्रसंभवं प्रत्यक्षं निर्विकल्पकम् ।  \nततस्तत्संस्कारसहकृतेन्द्रियजन्यं तदेकविषयं तज्जातीयपिण्डान्तरविषयं वा प्रत्यक्षं सविकल्पकम् ।  \nतच्च येनाऽऽकारेण पूर्वापरानुवृत्तेन स्वविषयं विशिनष्टि, तदाकारविशिष्टस्यपूर्वमपि ग्रहणावश्यंभावात् प्रथमाक्षसंयोगजस्यापि विशिष्टविषयत्वमेव युक्तम्, तदाह \"सविकल्पके स्वस्मिन्ननुभूतपदार्थविशिष्टप्रतिसन्धानहेतुत्वा''दिति ।  \n\"निर्विकल्पकम्'' \"तच्च विशिष्टविषयम्'' इति स्ववचनविरुद्धमिति चेन्न; प्रमाणबलात् शब्दवृत्तिसङ्कोचेऽवश्यंभाविनि   \nपरामर्शदशाविषयीक्रियमाण विशेषणनिवृत्तिमात्रेण निर्विकल्पकवाचोयुक्तेरुपपत्तेः ।  \nतदाह \"निर्विकल्पकं नाम केनचिद्विशेषेण वियुक्तस्य अर्थान्तरस्य ग्रहणम्; न सर्वविशेषरहितस्य'' इति ।  \nयदुक्तं प्रथमाक्षसन्निपातसमनन्तरमविशिष्ट विषयापरोक्षावभासो दुरपह्नव इति, तत्राह \"तथाभूतस्य कदाचिदपि ग्रहणादर्शनात्'' इति ।  \nअयमभिप्रायः - न तावत् निर्विशेषवस्तु ग्रहणमिति वयं तदुत्तरकाले व्यक्तं परामृशामः; न च तदानीमेव ।  \nयद्यपि निर्विशेषवस्तुग्रहणमपि स्वप्रकाशत्वात् स्वतःसिद्धमिति वक्तुं शक्यम्; तथाऽपि तथाविधा स्वतस्सिद्धिरपि तथाभूततद्गोचरपरामर्शमन्तरेण दुरुपपादेत्युक्तम्; अन्यथा शशविषाणग्रहणमपि स्वप्रकाशसिद्धमिति धृष्टोक्तेरनिस्तारात्, तथा च न किंचित् प्रतिक्षेप्यं स्यात्, सर्वस्यापि तथा तथासिद्धेः सुवचत्वादिति ।  \nमा भूत् तथाभूतस्य ग्रहणम्, उपपत्त्या तु कल्प्यत इति यदाहुः, तत्राह \"अनुपपत्तेश्च'' इति ।  \nउपपत्त्यभावादित्यर्थः ।  \nव्याख्यातमिदं प्रागेव ।  \nअदर्शनं विवृणोति \"केनचिद्विशेषणेन इदमित्थमिति हि सर्वा प्रतीतिरुपजायते'' इति ।  \nउपपत्त्यभावं विवृणोति \"त्रिकोणसास्नादिसंस्थानविशेषेण विना कस्यचिदपि पदार्थस्य ग्रहणायोगात्'' इति ।  \nयद्वा, \"तथाभूतस्य कदाचिदपि ग्रहणादर्शनादनुपपत्तेश्च'' इति योग्यानुपलब्धिबाधमुपपत्तिबाधं चाऽऽह; तदुभयविवरणम्, \"केनचित्'' इत्यादिग्रन्थद्वयम् ।  \nयद्वा पूर्वग्रन्थद्वयं साधकाभावपरम्; उत्तरं तु तद्द्वयं बाधकपरमिति विभागः ।  \nउक्तप्रकारनिर्विकल्पक सविकल्पकविभागमुदाहरणमुखेन विशेषेण दर्शयति - \"अतो निर्विकल्पकमेकजातीयद्रव्येषुप्रथमपिण्डग्रहणम्; द्वितीयादिपिण्डग्रहणं सविकल्पकमित्युच्यते'' इति ।  \nनिर्विकल्पक   \nसविकल्पकोदाहरणविशेषभूतयोः प्रथमद्वितीयपिण्डग्रहणयोः केनचिद्विशेषेण वियुक्तिमवियुक्तिं च दर्शयति \"तत्र प्रथमपिण्डग्रहणे गोत्वादेरनुवृत्ताकारता न प्रतीयते ।  \nद्वितीयादिपिण्ड ग्रहणेष्वेवानुवृत्तिप्रतीतिः'' इति ।  \nननु यदि कस्यचिदग्रहणान्निर्विकल्पकत्वम्, तर्हि द्वितीयादिपिण्ड ग्रहणमपि यत्किञ्चिद्वस्त्वन्तराग्रहणान्निर्विकल्पकमेव स्यात् ।  \nततश्च सविकल्पक निर्विकल्पकयोर्व्युत्पत्त्यनुसारेण विभाजकं लक्षणं वाच्यमिति; तत्राह \"प्रथमप्रतीत्यनुसंहितवस्तु संस्थानरूपगोत्वादेरनुवृत्तिधर्मविशिष्टत्वं द्वितीयादिपिण्डग्रहणावसेयमिति द्वितीयादिग्रहणस्य सविकल्पकत्वम् ।  \nसास्त्रादिवस्तुसंस्थानरूपगोत्वादेरनुवृत्तिर्न प्रथमपिण्डग्रहणे गृह्यत इति प्रथमपिण्डग्रहणस्य निर्विकल्पकत्वम्; न पुनः संस्थानरूपजात्यादेरग्रहणात्'' इति ।  \nअयमभिप्रायः - संस्कारसहकृतेन्द्रियजन्यतया सप्रत्यवमर्शं ज्ञानं सविकल्पकम्, संस्कारनिरपेक्षकेवलेन्द्रियजन्यज्ञानं निर्विकल्पकम्;तदेतद्दृश्यते प्रथमपिण्डग्रहणदशायामिदमित्येव ग्रहणात्, द्वितीयादिपिण्डग्रहणेषु तज्जातीयतया सोऽयमिति परामर्शादिति ।  \n\nननु यदि प्रथमपिण्डग्रहणे जातिग्रहणं स्यात्, तदैवं विभागः स्यात्; तत्रैव तु किं प्रमाणम्? न ह्यनुवृत्ताकारजातिग्रहणमेकपिण्डग्रहणे संभवतीत्यत्राह \"संस्थानरूपजात्यादेरप्यैन्द्रियकत्वाविशेषात् संस्थानेन विना संस्थानिनःप्रतीत्यनुपपत्तेश्च प्रथमपिण्डग्रहणेऽपि संस्थानमेव वस्तु इत्थमिति गृह्यते'' इति ।  \nएतेन वैशेषिकाद्युक्तं निर्विकल्पकमपि निराचकार ।  \nननूक्तेन लक्षणप्रकारेण विभागे प्रथमपिण्डग्रहणेऽपि सविकल्पकत्वं संभवति; यथा   \nप्रथमपिण्डस्यैव द्वितीय पिण्ड ग्रहणे सोऽयं गौरिति; द्वितीयदिपिण्डग्रहणेष्वपि निर्विकल्पत्वं स्यात् ।  \nयथा विस्मृत प्रथमपिण्डस्य परामर्शाभावात् द्वितीयादि पिण्डेष्वप््ययं गौरिति ।  \nअतो लक्षणोदाहरणयोरसामञ्जस्यमिव भाति; अनुवृत्तस्वरूपाया जातेर्ग्रहणमेकपिण्डमात्रग्रहणे न संभवतीति चोद्यं चापरिहृतम्; तत्राह \"ततो द्वितीयादिपिण्डग्रहणेषुगोत्वादेरनुवृत्तिधर्मविशिष्टता संस्थानवत् संस्थाननिवच्च सर्वदैव गृह्यत इति तेषु सविकल्पकत्वमेव''इति ।  \n\nअयमाशयः, निर्विकल्पकसविकल्पकविभागस्तावत् उक्तप्रकारमन्तरेण नोपपद्यत इति दर्शितम् ।  \nउदाहरणमपि संभवल्लक्षणव्यक्तिविषयम् ।  \nअतः प्रथमद्वितीयाद्यनादर एव ।  \nयेषु तु प्रथमस्यैव पिण्डस्य द्वितीयादिग्रहणेषु प्रतिसन्धानसंभवः, तेषु सविकल्पकत्वमेवास्तु ।  \nयेषु द्वितीयादिपिण्डग्रहणेषु च,प्रथमस्यैव पिण्डस्य द्वितीयादिग्रहणेषु च प्रमुषितसंस्कारस्य प्रतिसंधानासंभवः, तत्रापि निर्विकल्पकत्व मेव ।  \nयेषु पुनर्द्वितीयादिपिण्डग्रहणेषु गोत्वादेरनुवृत्तिधर्मविशिष्टता संस्थानिवत् संस्थानवच्च सर्वदैव गृह्यते, तेषु सविकल्पकत्वमेवेति तत् द्वितीयविकल्पोदाहरणम् ।  \nयोग्यतया संस्थानस्य प्रथममेव स्वरूपग्रहणम्, आश्रयभेदग्रहरूपसहकारिविशेषस्याभावादनुवृत्तिरूपधर्माग्रहणम्, द्वितीयादिपिण्डेषु गृह्यमाणेषु तथाविध सहकारिसद्भावात् संस्थानस्वरूपस्येव तदनुवृत्तेरपि ग्रहणमिति न सङ्कटं किंचिदिति ।  \nनिगमयति - \"अतःप्रत्यक्षस्य न कदाचिदपि निर्विशेषाविषयत्व''मिति ।  \n\"अत' इति साधकाभावात् बाधकसद्भावात् प्रामाणिकस्य निर्विकल्पकसविकल्पकविभागस्य लोकशास्त्राविरोधेन निर्वाहाच्चेत्यर्थः ।  \n\"कदाचिदपी''ति   \nसविकल्पकदशायामिव निर्विकल्पकदशायामपीत्यर्थः ।।  \n।।इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां निर्विशेषविषयकनिर्विकल्पकभङ्गवादः एकादशः ।।11।।"
              },
              {
                "author": "Nrisimharaja",
                "commentary": "11 ---\nननु संविन्मात्रस्य विशिष्टवस्तु विषयकत्वं न संभवति निर्विकल्पके व्यभिचारात् । तथा च तद्विषयोनिर्विशेषं वस्त्वित्याशंक्य निर्विकल्पकस्यापि विशिष्टविषयकत्वमेवेति वदन् वादार्थं संगृह्णातिसंप्रज्ञातेति।संप्रज्ञातसंज्ञितस्यैव निर्विकल्पकशब्दार्थत्वान्न परोक्षनिर्विकल्पकसिद्धिरिति वादार्थ संगृह इति भावः । संप्रज्ञातसमाधिस्वरूपमाहशांन्तावद्येति। तदपि विशिष्टस्वरूपमित्याहपूर्णषाड्गुण्येति। पूर्णाः - अविकलाः षड्गुणाः यस्मिन् तथोक्तं । स्वार्थे ष्वञ् ।\nपराभिमतं निर्विकल्पकमनुवदतितदिति। इन्द्रियसंयोगानन्तरमविशिष्टविषयकज्ञानं दुरपह्नवमित्यर्थः ।\nसर्ववादाभ्युपगतत्वमसिद्धमिति शंकतेनन्विति। शब्दानुगमः शब्दविशिष्टविषयत्वमित्यर्थः । तत्र हेतुमाहअनुविद्धमिति। सर्वमपि ज्ञानं शब्दविशिष्टगोचरत्वेनैवानुभूयत इत्यर्थः । शाब्दा अपि शब्दानुवेधं क्वचिन्नेच्छन्तीत्यत्राहसत्यमिति। स्फोटाख्यं (तत्राह अनुविद्धमिति) शब्दब्रह्म जगदात्मना विवर्तते । तस्यैव स्वरूपस्य समाधिदशायां निरस्तसमस्तजगद्रूपस्य विवर्तस्य समाधौ भानमित्यर्थः । समाध्यतिरिक्तस्थले शब्दानुवेधनियमो नास्तीत्याह ।किंचेति। तेषां व्युत्पत्त्यभावादिति भावः । ननु सूक्ष्मशब्दे व्युत्पत्त्यपेक्षा नास्तीति शंकते ।बालादिविज्ञान इति। सूक्ष्मत्वं उच्चारणायोग्यत्वं ।तथाविधस्येतिवर्णपदवाक्यव्यंग्य स्फोटातिरिक्तस्येत्यर्थः। प्रत्यक्षादिविकल्पं मनसिकृत्य प्रत्यक्षं दूषयतिपदज्ञानमेवेति। शब्दानुविद्धविषयतया नप्रत्यक्षमित्यर्थः ।अनुमानं दूषयति।नचेति। प्रत्ययत्वादिलिंगमस्तीति शंकतेतथापीति। पूर्वोक्तेति । व्युत्पत्तिमन्तरेणापि तत्तद्वाचकपरिज्ञान प्रसंगादित्यर्थः । बाध उक्तप्रसंगहेतुरित्यर्थः । शब्दानुवेधःकिं वाचकतया उत रूपादिवत्स्वरूपेण । आद्येआहवाचकतयेति। शब्दत्वाद्वाचकत्वं कल्प्यत इत्यत्राहनहीति। व्यवहारादेवव्युत्पत्तेर्ग्राह्यत्वादित्यर्थः। ननु शब्दानां अर्थान्तरवाचकत्वमेव व्युत्पत्तिसापेक्षं न स्ववाचकत्वमपीत्याहपरिहरति । अव्युत्पन्नइति। स्ववाचकत्वसंभवेपि तदनुवेधासंभवमाहस्ववाचकत्वेति । तस्येति। तदुद्बोधाभावे नानुवेधायोगादिति भावः । द्वितीयं शंकते।अस्त्विति। तदनिष्टत्वेपि लौहित्यवदारोपोस्त्वित्यत्राहआरोपेति। अस्यैव प्राथमिकज्ञानत्वेन पूर्ववदधिष्ठान ज्ञानाभावाद्बाधका भावाच्च नारोपत्वं संभवतीति भावःसौगतैरपीति।बौद्धसिद्धान्ते - \"\"प्रत्यक्षं न भवेद्विकल्पंमखिलंशब्दात्मनाभासनाद् । अर्थानामिह शंखपीतनयतश्शब्देतिरोधित्सती''।। ति सविकल्प एव शब्दानुरोधोंगीक्रियत इति भावः । ननु निर्विकल्पकेपि शब्दानुवेधोस्तु तैः प्रतिषेधाभावादित्यत्राहअतइति। संबंधिदर्शनस्य स्मारकत्वात्तद्(द)ज्ञाने शब्दभानेकारणं नास्तीति भावः । संज्ञानं संज्ञितस्य विकल्पः ।संज्ञानविद्धप्रत्यये इत्यर्थः ।\nप्रथमाक्षसन्निपातसमनन्तरमेव विशिष्टज्ञानमस्तु सन्निकर्षाविशेषादिति शंकतेमाभूदिति। सन्निकर्षमात्रं न कारणमिति परिहरतितदपि नेति। तर्ह्यधिकं किं कारणमित्यत्राहविशिष्टज्ञानस्येति। जंबीरस्य रूपरसौ पर्वतो वह्निमानित्यादौ जंबीरपर्वतादिज्ञानस्य हेतुत्वदर्शनादिति भावः । अन्वयव्यतिरेकाभ्यां कारणत्वमुक्त्वा अनुमानमपि प्रमाणमित्याहविगीतेति।\nप्राथमिकज्ञानस्य जात्याद्यविषयकत्व मसहमानः प्रकारान्तरेण निर्विकल्पकमुपपादयन् कौमारिलश् शंकतेअस्त्विति। जात्यादेर्भेदाभेदांगीकारेण स्वरूपाभिन्नत्वात् स्वरूपविषयकमपि प्राथमिकज्ञानं जात्यादिविषयकमेव । प्राथमिकज्ञानेतु न विविच्यते न भिन्नतया गृह्यते । द्वितीयादि ज्ञानेतु विविच्यते ।यस्मिन्नविविच्यते तन्निर्विकल्पकं इतरस्य विकल्पकं । नतु जात्याद्यगोचरं निर्विकल्पकं तद्गोचरंसविकल्पकमिति विभागमित्यर्थः। जात्यादि स्वरूपाभेदो धर्मिणोऽसिद्ध इति परिहरतिनेति । प्रथमपिंडेति।अयं घट इति प्रथमपिंडग्रहणमभेदे प्रमाणमित्यर्थः । प्राथम्यं किं ग्रहणविशेषणं उत पिंडविशेषणमिति विकल्पयतितत्रेति।ज्ञानस्य प्राथम्य मेकव्यक्तिविषयेषु प्रथमोत्पत्तिः । पिंडस्य प्राथम्यंप्रथमगृहीतत्वं । सजातीयेषु प्रथमाक्षेति जातित्वेनोपस्थितजात्यभेदग्रहादिति भावः ।अनुवृत्तत्वेति। जातित्वाग्रह्णादिति भावः (अर्थः) । असाधारणरूपेण ग्रहणे तदभिन्नत्वेन ग्रहो न संभवतीति भावः । ननु जात्याद्यभिन्नत्वप्रकारेण ग्रहणे हि जात्यादेरसाधरणरूपेण ग्रहणापेक्षा । सन्ति तु धर्मिणि गृह्यमाणे जात्यादिकमपि सदभिन्नं सदात्मना गृह्यत इति शंकतेजात्यादीन्यपि।तथा सतीति। स्वरूपापेक्षया जात्यादेरभेदे किं प्रमाणमिति पृष्टे तत्स्वरूपविषयकं ज्ञानं सदभिन्नत्वाज्जात्यादिकमपि सद्रूपेण गृह्णातीत्युक्तं ततश्चान्योन्याश्रयः। अभेदे सिद्धे सदज्ञानस्य सद्रूपेण तदभिन्नजातिविषयत्वसिद्धिः । सद्रूपेण तग्रहे सिद्धे हि भेदसिद्धिरिति । तथा च सन्मात्रमेव गृहीतं । नतु जात्यादिकमित्येव पर्यवसानान्निर्विशेषविषयं निर्विकल्पकं सिद्धमित्यर्थः ।नन्वेवमपि निर्विशेषविषयनिर्विकल्पकसिद्धिर्न भवति । असद्वयावृत्तेरपि ग्रहणादिति शंकतेअसद्वयावृत्तीति।अन्योन्याभावो व्यावृत्तिः । सा स्वरूपाद्भिन्नेति पक्षे कथमित्यत्राहअतिरेके वेति। तदानीं तद्ग्रहो नस्यादिति भावः ।तदभेदग्रहणासिद्धेरिति ।जात्याद्यभेदग्रहणासिद्धेरित्यर्थः ।जातिप्रथमाक्षसन्निपातज्ञानेन भेदग्रहण संभवादेकशब्दप्रयोगाच्च अभेदे तत्प्रमाणमिति शंकतेतदानीमिति।आश्रयाद्भेदः भेदकः । शब्दानुविद्धः शब्दव्यवहारहेतुः । न तावदभेदग्रहणे भेदग्रहणाभावो मानमिति प्रसंगात् ।नाप्येकशब्दानुविद्धत्वं व्यभिचारादिति परिहरतिवसनेति। यद्विषय एक शब्दानुवेधः तत्रापि तदभेद इति न व्यभिचार इति भावः ।अत्रापीति। विशेषमात्रविषय इत्यर्थः । अभेदे मानान्तरं शंकतेनन्वभेदेति। यथा दंडी देवदत्त इत्यत्रेति भावः । मत्वर्थीयप्रत्ययनिरपेक्षसामानाधिकरण्यस्य व्यभिचारमाहअभेदप्रसंगइति। यद्यपि देवोऽहमित्यादि व्यवहारो भ्रान्तिमूलक इति वक्तुं शक्यं । तथापि विवेकिनां आत्मा देवो जात इति व्यवहारे व्यभिचार इति भावः ।लक्षणयेति। देहवाचिना देवादिपदेन \nतद्विशेष्टेलक्षणा । तथा चा लाक्षणिकमत्वर्थीय प्रत्ययनिरपेक्षसामानाधिकरण्यं अव्यभिचारीति भावः ।तत्रापीति।मीमांसकैकदेशिभिः जातिवाचिपदानां व्यक्तिषु लक्षणांगीकारात्सत्वसिद्धिरिति भावः । ननु येतु अपृथक्सिद्धत्वादपर्यवसानवृत्त्या वा सामानाधिकरण्यमिच्छंति तन्मते न दोष इति शंकतेअपृथगिति (अन्यथेति)। जातिमात्रशक्तिजन्यज्ञानस्य व्यक्तिविषयत्वं विना जातिविषयत्वासंभवात्पर्यवसान मित्यर्थः । जातिशक्तेरेव व्यक्तिबोधकत्वमादि शब्दार्थः । अपृथक्सिद्धयादेशशरीरेपि वक्तुंशक्यत्वान्न तस्योक्तसामानाधिकरण्य प्रयोजकत्वं । यदि शरीरव्यावृत्तमेवतत्तदाविशेष्यवैयर्थ्यमिति भावः । नन्वस्तु शरीरव्यावृत्तमपृथक्सिद्धत्वमभेदहेतुरिति शंकतेअस्त्विति। भिन्नेषु घटपटादिष्वपृथक्सिद्धेर दर्शनादितिभावः ।ननु कुत्राप्यन्वयादर्शनात् कथं व्याप्तिग्रह इति चेत् व्यतिरेक्यनुमानस्य सुवचत्वात्। भेदगर्भेणेति। ययोर्मध्ये नियमेनैकमपराश्रितमेव तयोरपृथक्सिद्धत्वमिति भेदगर्भत्वं । यद्वा तद्वयाप्यत्वमेव तद्गर्भत्वं । अन्यथा घटस्यैव घटापृथक्सिद्धप्रसंगादिति भावः । व्याधाताविति शंकतेनायमिति। स किंभेदशब्दस्यमुख्यार्थः उत न आद्य आहतथाबिधस्येति। द्वितीयं दूषयतिभेदावरुद्धस्येति। स्वभावोधर्मः ।प्राथमिकस्यस्वरूपविषयत्वस्य ज्ञानस्य जात्याद्यविषयतयाऽस्मदभिमत निर्विकल्पकाविरोधादिति भावः ।सहोपलंभस्येति। सहभावस्य भेदगर्भत्वादनियमस्य भेदव्यापकत्वादित्यर्थः ।आशांबरेति। भेदाभेदवादिनामनैकान्त्यवादिदिगंबरसगोत्रत्वमिति भावः ।\nनिर्विकल्पकं नैयायिकसिद्धमाशंकतेअस्त्विति।एवमपि जात्याद्यविषय निर्विशेषविषयक निर्विकल्पकसिद्धेर्नेति भावः । सविकल्पकव्यावृत्त्यर्थे गृहीतविशेष्यविशेषणभावमित्युक्तिःतत एवेति। निर्विकल्पकरूपविशेषणज्ञाना(असाध्यत्वात् तज्जनक निर्विकल्पकस्य) देरेवेत्यर्थः ।नहीति। निष्ठया भूतत्वस्य विवक्षितत्वात्पूर्वं विशेषणज्ञानाभावे विशिष्टबुद्धिर्नस्यादित्यर्थः । जात्यादिविषयज्ञानस्य जात्यादिविशेषणज्ञानसाध्यत्वात् तज्जनक निर्विकल्पकस्य जात्यादिविषयकत्वं (प्रसाध्य सामग्री सत्वाद्य निर्विक्लपकस्य जात्यादिविषयकत्वं) साधयतिनचेत्यादिना। सत्यां सामग्रयां कार्यविळंबायोगादिति भावः ।कस्तर्हीति। विशेषणविशेष्यग्रहस्याविशेषादिति भावः ।\nसमवायेति - उभयसम्बन्धविषयकज्ञानं सविकल्पकं तदविषयकं निर्विकल्पकमिति भावः। अपृथक्सिद्धेष्विति। पृथक्सिद्धदंडादिष्विव तदुभयातिरिक्तसंबंधाभावात्तदुभयस्वरूपविषयत्वम विशिष्टमिति भावः ।समवायाभ्युपगमाच्चेति। रूपरूपिणोस्संबंधितया समवायेऽभ्युपगम्यमाने समवायस्यापि संबंधाभावेऽभ्युपगम्यमाने तस्यापि तथेत्यनवस्था स्यादिति । तत्परिहाराय क्वचित्संबंधं विनाप्याधाराधेयभावे सत्यादावेव तदस्त्विति समवायो निराकृतज्ञत्यर्थः। स किमिति। इच्छादेरिव तस्यापि ग्रहणे सामग्रयाः सत्वादिति भावः। एवमपीति। समवायाग्रहणं कैश्चिदिष्यते तन्मतमङ्गीकुर्म इति भावः ।नहीति। नित्यं ग्रहणांगीकारादिति भावः ।तथापीति। विशेषणत्वविशेष्यत्वग्रहात् विकल्पकस्य विशेष इति भावः ।तर्हीति। विशेषणविशेष्य भावो यत एव विशिष्टप्रतीति निबंधकः तत एव हेतोस्ततः पूर्वं विशिष्टप्रतीतेः पूर्वं विशिष्टप्रतीतौ जायमानायां विशेषणमिदं विशेष्यमिदमिति ज्ञानान्तरेण गृह्यत इत्यर्थः ।माभूदिति। सहकारिवशाद्विकल्पे समवायभानाद्विशेष इति भावः । सहकारिपदेन किं प्रयोजकत्वं विवक्षितं उत कारणत्वमिति विकल्पाभिप्रायेणाद्येदोषमाहअवच्छेदकयोरिति। अवच्छेदकग्रहस्य पूर्वं सत्वा भावेपि तद्व्यतिरेक संबंधग्रहाभावात् प्रयोजकत्वमिति भावः । द्वितीयं शंकतेअवच्छेदकग्रहस्येति। अवच्छेदकशब्देन संबंध्यंतरमुच्यते । संबंधिज्ञानाभावे संबंधग्रहो न दृश्यत इत्यत्राहसंबंधेति। ज्ञायमानत्वरूपेणावच्छेदकं दंडत्वाद्यवच्छेद्यं संबंधाद्यवच्छिंद्याद्वि विशेषशब्देन संबंध्यत्रोच्यते । संबधिज्ञानाभावे संबंधग्रहो नदृश्यत इत्यत्राहसंबंधेति) शेषयत्तादृशं ज्ञायमानत्वं युगपद्ग्रहणेपि संभवतीति किंतस्य पूर्वग्रहणे न संबंधिज्ञानविषयत्वमपेक्षितं । ननु पूर्वं ज्ञानविषयत्वं पूर्वविशेषणस्य व्यर्थत्वादिति भावः । अन्यथासिद्धत्वाच्च पूर्वग्रहणं नापेक्षितमित्याहसत्यपीति। सत्यपि पूर्वग्रहणे तादात्विकग्रहणमभिप्रेतं ततश्च तादात्विकावच्छेदकग्रहणाभावे विशिष्टज्ञानासिद्धेः । यत्र पूर्वग्रहणमस्ति तत्राप्यव्यभिचारात् तादात्विकग्रहणमेव प्रयोजनं नतु पूर्वग्रहणमपीत्यर्थः । अवच्छेदकस्वरूपोल्लेखः - प्रतियोगिस्वरूपज्ञानं । अवच्छेदोल्लेखः - संबंध ज्ञानं ।\nननु निर्विकल्पकमपि संबंधविषयकमस्तु । नच निर्विकल्पकत्वव्याघातः अवच्छिन्नत्वस्याग्रहान्निर्विकल्पकत्वोक्तिरिति शंकतेअस्त्विति। निर्विकल्पकेपि (तद) तद्ग्रहणं स्यादेव सामग्र्यास्सत्वादिति भावः ।अवच्छेदकयोरिति। नन्वच्छेदकज्ञानस्य पूर्वमभावात्कथं निर्विकल्पके भानसामग्रीत्याहअवच्छेदक स्वरूपेति ।स्वरूपशब्देनावच्छेद्यस्वरूपं गृह्यते । अवच्छेद्यावच्छेदकस्वरूपग्रहणं च समानकालीनतयापेक्षितं न तु पूर्ववृत्तितयेति भावः ।\nननु विशेष्यविशेषणानवगाहि स्वरूपविषयकं ज्ञानं निर्विकल्पकमिति हि तल्लक्षणं । तत्र स्वरूपशब्देन विशेषणविशेष्यसंबंन्ध \nउच्यते स एव निर्विकल्पकविषयः । न च तस्य सविकल्पकेऽपिविषयत्वं विशेषणविशेष्यमात्रादेव विशिष्टज्ञानत्वोपपत्तेः । न समवायविषयत्वमिति पक्षं दूषयतिएतेनेति।अवच्छेदकभानं विनावच्छेद्यभानायोगादित्यर्थः । नन्वेतावतापि निर्विकल्पकखंडनेन किंसिद्धं भवतीत्यत्राहअत इति। यतो निर्विकल्पकं जात्याद्यविषयकं स्वरूपमात्रविषयकमतइत्यर्थः ।\nनन्वस्तु निर्विकल्पकं तथापि कथं निर्विशेषवस्तु सिद्धिः निर्विकल्पकस्यैवविशेषविषयत्वसंभवेनाद्वैतासिद्धेरिति बौद्धः शंकतेतथापीति। स्वलक्षणापरनामानः - स्वलक्षणशब्दवाच्यः । निराधारा - निर्धर्मकाइत्यर्थः । तथाच बहुत्वाद्वितीयवस्तुविषयत्वं नास्तीति भावः ।निर्विकल्पकस्य विशेषविषयत्वे प्रमाणं नास्तीत्याहप्रमाणेति। नीलपीतादिस्वलक्षणानां सद्भावे मानं नास्तीत्याशंकतेनीलपीतादीति ।कंबले नीलोऽयमिति सुवर्णे पीतोऽयमिति पटे शुक्लोऽयमिति विकल्पनियमो दृश्यमानस्वकारणभूततत्तद्गोचरंज्ञानमाक्षिपन् तद्गोचरं निर्विकल्पकं कल्पयतीत्यर्थः । स्वानुरूपविशेषोल्लेखं - तत्तद्विशेष विषयत्वमित्यर्थः ।विशेषणज्ञानं नर्विकल्पकं अपितु विकल्प एवेति परिहरतिनैकस्मिन्निति। गृह्यमाणे - अध्यासमाने ।उक्तमेवोपपादयति ।किमेकस्यामिति। प्राकारतोरणादिविकल्पाः युगपदपिवा किं तेन कल्प्यं इत्यन्वयः ।ननु सर्पादि भ्रमाणां वासनावशात्संभवेपि प्रकृते तदसंभव इत्यत्राहविकल्पानामिति। ननु भ्रान्तिज्ञानवैचित्र्यार्थं विचित्रवासना सिद्धये विचित्रविशिष्टविषयज्ञानस्य जनकता वाच्याविचित्रविषयाभावे च विचित्रवासना न स्यादिति शंकतेविशेषाणामिति। विज्ञप्तिबीजान्येव विज्ञप्तयो ज्ञानानि।तान्येव बीजानि कारणानीत्यर्थः ।अन्यथेति।विशेषाणां वासना हेतुत्वे तत्र विषयीभूतरजतस्य मिथ्यात्वेन जनकत्वादित्यर्थः ।\nननु तत्तद्विषयविज्ञप्तेर्वासनाहेतुत्वेपि भ्रमरूपविज्ञप्तेरपि वासनाजन्यत्वात्तन्मूलज्ञानापेक्षायां क्वचित्प्रमायामेव पर्यवसानं वाच्यं अन्यथावस्थानात् । तथाच विशेषानंगीकारः कथमिति शंकतेनन्वापणादिष्विति। आपणस्थरजतानुभवोऽपि भ्रम एव । एवं च न तन्मूलसंस्कारजनकासंभवः । जन्मान्तरीयरजतानुभवस्येव तन्मूलत्वात् । न चानवस्था । प्रवाहानादित्वेनादोषत्वादिति परिहरति ।उच्यत इति। ननु प्रत्यक्षादिसिद्धाः विशेषाः कथमपह्नोतुं शक्य इत्यत्राहअस्यार्थस्येति। बाह्यमिथ्यात्वेन समानसमयाचाराः समानव्यवहाराश्च द्वितीयबौद्धा इत्यर्थः । नन्वेवमप्यालयविज्ञानाद्यान्तरभेदांगीकारात्कथं निर्विशेषत्वमित्यत्राहतत्रत्विति। आंतरविकल्पस्यापि वासनामूलत्वेन भ्रमत्वसंभवादित्यर्थः ।तत्कल्पनेऽपि क्षितिकर्तूनामिति लाघवान्निर्विकल्पकानामेव विषयत्वे विशेषविषयत्वेपि सविशेषाणामेवैक्यमित्यर्थः ।विश्वविषयं विश्वे विषयाः प्रतियोगित्वेन यस्याद्वैतस्येत्यर्थः ।रूपरसेति। पृथिव्यादयश्चत्वारः पदार्थाः । तेच परमाणुस्वरूपाः त एव रूपरसगंध स्वभावाः । ननु रूपादयस्तद्धर्माःइत्यंगीकृतमिति भावः । यद्यपि वैभाषिकस्य तन्मतं । न योगाचारस्यतथापि बौद्धत्वेनैक्याद्भवद्भिरित्युक्तिः ।केचित्तु यद्यपि योगाचारस्य बोधकं वस्तु नास्ति तथापि कल्पितं वस्तु तथा कल्प्यत इति न विरोध इत्याहुः । किं प्रतीतिविरोधो वस्तु विरोधो वेति विकल्प्याद्ये लोक दृष्टैरपि लौकिकाः पटादिबोध्यो रूपादीनि विविच्य न पश्यन्ति किन्तु तदात्मनेति रूपत्वादि नानाधर्मवत्वेन प्रतीतिर्नविरुद्ध इति भावः । द्वितीये आहपरसिद्धान्तिभिश्चेतिबौद्धैरित्यर्थः। सर्वमतेप्यविरोधमाहभवद्भिस्तु शान्त्येति। सिद्धप्रभाववत्प्रतीति - प्रभाव एव शान्तिकारणमिति भावः । सौगतमते क्षणिकत्वान्नकश्चिच्छत्रुर्न कश्चिन्मित्रमिति भागाभावः ।\nननु विशेषग्राहकाणामपि सत्वात्कथं निर्विशेषता । न च तेषामप्रामाण्यं बाधकाभावात् न च निर्विकल्पकं बाधकं वैपरीत्यप्रसंगादित्यत्राहप्रमाणजयेष्ठस्येति। निर्विकल्पकस्य निर्विशेषविषयस्य प्रथमभावित्वात् तेन इतरेषामन्यथासिद्धानां बाध इति भावः । इदं प्रमाणमिति वक्तुं न शक्यत इति वक्तुमित्यन्वयः ।\"अत्रोत्तर'मिति भाष्यकार इति शेषः । नहि प्रतिज्ञामात्रमर्थसाधकमिति मनसिकृत्यभाष्यं व्याचष्टेअयमभिप्राय इति। अन्वयव्यतिरेकौ भिन्नसामग्रीवेद्यविशेषणविशेष्यविशिष्टबुद्धि विषयावेव ।नतु सामान्यतो विशिष्टबुद्धिमात्रविषयौ । अतो न प्रत्यक्षं स्वरूपग्रहणस्य विशिष्टबुद्धिं प्रति कारणत्वेप्रमाणमित्याहभिन्नसामग्रीति।एकसामग्रीवेद्येषुएकेंद्रियनिरूपित लौकिकप्रत्यक्षसामग्रीवेद्येष्वित्यर्थः ।उक्तं च त्वयापीति। पूर्वपक्ष इति शेषः । ननु तत्र विशेषणग्रहस्य पूर्ववृत्तत्वमास्त्वित्युक्तं न तु विशेष्यस्वरूपग्रहस्येत्यत्राहतद्वदिति। न्यायस्य तुल्यतयोक्तप्रया सत्वमित्यर्थःअत एवेति। भिन्नसामग्रीवेद्यविशेषणविशेष्यगोचर बुद्धिष्विव स्वरूपग्रहणपूर्वकत्व दर्शनादित्यर्थः । ततश्च सर्वजनकेन्द्रियनिरूपितस्वजनकलौकिक सन्निकर्षवद्विशेषणविशेष्य विषयकत्वरहितविशिष्टबुद्धित्व मुपाधिरिति । यद्वा विशेष्यांशे लौकिकभिन्न बुद्धित्वमुपाधिः सुरभिचन्दनमित्यादौ विशेषणज्ञानजन्यत्वेपि विशेष्यज्ञानजन्यत्वाभावात् न साध्यमिति न साध्यव्यापकत्वं शंकतेति ध्येयं । ननु विशेषग्रहणे सति कथंचिदपि निर्विकल्पकत्वासंभवात् रूपादिग्रहणमेव निर्विकल्पकं \nवक्तव्यमित्यत्राहयच्चोक्तमिति।निर्विशेषग्रहणेति। निर्विशेषनिर्विकल्पकंतावत् दूषितमेव । विशेषग्रहणात्मकमपि यदि न स्यात् माभूत्किन्नछिन्नमित्यर्थः । ननु निर्विकल्पकं तावन्नाप्रमाणिकं योगशास्त्रसिद्धत्वात् विशेषणग्रहणे च तस्यासंभवान्निर्विशेषस्वरूपग्रहणमेव तदेष्टव्यमिति शंकते ।योगीति। ननु वेदान्तानामखंडार्थत्वान्निर्विशेषनिर्विकल्पकसिद्धिरित्यत्राहआगमानांचेति। ननु अर्थमात्रावभासोयं समाधिर्हानोमकः यत्र स्वरूपशून्यमिव भवतीति योगरहस्ये श्रूयते । तेन निर्विशेषनिर्विकल्पकसिद्धिरित्यत्राहअर्थमात्रावभासस्येति। तर्हि तस्य कोर्थ इत्यत्राहध्यानमेव हीति। ध्येयार्थानां वैशद्ये सति ध्यानं ध्येयार्थैरेकीभूतमिव ध्येयध्यानभूतं विना भासते\n\"\"अधराहितचारुवंशनाळा मकुटालंम्बिमयूरपिंछमालाः ।\nहरिनीलशिलाविभंगनीलाः प्रतिभास्सन्तु ममांतिम प्रयाणे ।।\n(वेदान्तदेशिककृत गोपालविंशतिः12)\n\"\"दयाशिशिरिताशया मनसि मे जागृयुः। श्रियाध्युपितवक्षसः श्रितमरुद्वृधा सैकताः ।\nजगद्धुरितघस्मराजलधिडिंभडंभस्पृशः सकृत्प्रणतरक्षणप्रथितसंविदस्संविदः ।।''\n(वेदान्तदेशिककृत अभीतिस्तवः2)\nइत्यादीत्यर्थः । अत एव शून्यमिवेत्युक्तिः । अर्थ निगीर्णत्वं अर्थात्मना भानत्वं । पृथगनवभासनात् शून्यसादृश्यं तैर्द्रष्टव्यं । नन्वेवं व्याख्याने किं मानमित्यत्राहप्रह्लादेति ।\nअतः प्रामाणिक इति। निर्विशेष निर्विकल्पकस्याप्रामाणिकत्वात्प्रामाणिकनिर्विकल्पकमुपलंभ सिद्धेष्वेव किंचिदंगीकर्तव्यं । तत्र संस्कारनिरपेक्षस्य तस्य निर्विकल्पकत्वं सविकल्पकान्यूनविषयकत्वादित्यर्थः ।ततः। निर्विकल्पकानन्तरमित्यर्थः । ननु संस्कारसहकृतेंद्रियजन्यं ज्ञानं सविकल्पकं ।तन्निरपेक्षेंद्रियजन्यं ज्ञानं निर्विकल्पकमित्यनुपपन्नं । समाधिज्ञाने निर्विकल्पशब्दाभिलप्येतिव्याप्यापत्तेः ।तस्य संस्कारजन्यत्वात् । किं च सामान्याकारेण प्रथमं गृहीतमेव पुनरपि किंचिदिति गृहीतं तदनन्तरं प्रथममपि निर्विकल्पकतया गृहीतं पुनरपि निर्विकल्पकतयैव न तु विशिष्येति प्रत्यवमर्शः । तत्राप्यव्याप्तिरिति चेदत्राहुः । संस्कार सहकृतेंद्रियजन्यं ज्ञानं सविकल्पकमित्युपलक्षणं । तत्तत्पुरुषजिज्ञास्यमानतत्तदसाधारण धर्मं विना ग्रहणं तत्तत्पुरुषापेक्षया निर्विकल्पकं तद्विशेषाकारग्रहणं सविकल्पकं तथैव व्यवहारात्! तथाच न क्वाप्यव्यतिव्याप्ती । न च प्राथमिक गौरिति ग्रहणस्यासंग्रहः । इष्टत्वात् । न च भाष्य विरोधः । एतत्परतया योजयितुं शक्यत्वात् । ननु संस्कारसहकृतेन्द्रियजन्यज्ञानंनिर्विकल्पकमिष्यते तेन तदविशिष्टविषयत्वमस्त्वित्यत्राहतच्च येनाकारेणेति। सविकल्पकं हि पूर्वानुभूतः ।इदानीमनुभूयमाने च अनुवृत्ततर्या प्रतीयमानधर्मेण स्वविषयं विशिनष्टि \"\"अयमपि गौः स एवाय''मिति वा । अतः पूर्वमपि गोत्वानुभवः आवश्यकः इत्यर्थः । ननु सामग्र्यभावे कथं विशिष्टविषयत्वमित्यत्राहप्रथमेति। संयोगसंयुक्ताश्रितत्वादिकारणस्यावश्यं भावादित्यर्थः । भाष्य सम्मतिमाहतदाहेति। स्वस्मिन्निर्विकल्पके अनुभूतपदार्थस्य सविकल्पके प्रति संधानंप्रति हेतुर्निर्विकल्पकमित्यर्थः । शंकतेनिर्विकल्पकमिति। विकल्पशब्दस्य विशेषवाचित्वादिति भावः । परामर्शदशा - संस्कारजन्यविकल्पत्वदशा ।तत्र विवक्षयिष्यमाणानुवृत्तत्वस्य निर्विकल्पके विषयत्वाभावमात्रेणेत्यर्थः । अस्मिर्थे भाष्यमाहतदाहेति।केनचिदिति ।सविकल्पकानुभूतव्यत्वेत्यर्थः ।भाष्ये विप्रतिपत्तिः ।तत्राहेति। तथाभूतस्य निर्विशेषवस्तुनो यद्ग्रहणं निर्विकल्पकं तस्यादर्शनादित्यर्थः ।ननु कथमदर्शनं । तादृशनिर्विकल्पकस्य स्वप्रकाशविरुद्धत्वादित्यत्राहअयमभिप्राय इति।तद्दुरूपपादेत्युक्तं इति। पूर्ववादे निर्विशेषवस्तुनः स्वतस्सिद्धत्वखण्डनावसरे इत्यर्थः ।व्याख्यातमितिविशिष्टबुद्धित्वं सोपाधिकमित्युक्तमित्यर्थः । साधकाभावस्य संशयसहत्वात्तदसहबाधकपरतया व्याचष्टेयद्वेति। व्याख्येयन्याख्यानपरत्वे व्याख्यन मात्रस्यैव वक्तुमुचितत्वात् । तथा क्वचिद्वयाख्यातं च गत्यभावविषयमिति मत्वा आहयद्वेति। तथा भूतस्य कदाचिदपि ग्रहणादर्शनानुपपत्तेश्चेति पूर्वग्रंथद्वयं केनचिद्विशेषणेन इदमित्थमितिसर्वाप्रतीतिरूपजायते । त्रिकोणसास्नादिसंस्थानविशेषेण विना कस्यचिदपिपदार्थस्य ग्रहणायोगादित्युत्तरग्रंथद्वयं द्रष्टव्यं ।अतो निर्विकल्पकमिति। प्रकारान्तरासंभवादित्यर्थः । ततश्च सविकल्पकत्वनिर्विकल्पकत्वयोः व्युत्पत्त्यनुसारेणेति सविकल्पकनिर्विकल्पकयोस्संकीर्णार्थत्वे तेनैव लोके व्युत्पन्नत्वादिति भावः । ननु प्रथमप्रतीत्यनुसंहितेत्यादि भाष्येपि पूर्वभाष्यवदनुवृत्ताकार रूपवस्त्वंतरगृहणाग्रहणयोरेव प्रतिपादनाच्छंका तादवस्थ्यमित्यत्राहअयमभिप्राय इति ।संस्कारजन्यत्व तदभाववुपपादयतितदेतद्दृश्यत इति।\nसामग्री ग्रहणमित्यत्राहनह्यनुवृत्ताकारेति। अनुवृत्तत्वं हि पंडान्तरवृत्तित्वे सत्येत्पिंडवृत्तित्वं । तथाचैकपिंडज्ञानेपि \nपिंडान्तरवृत्तित्वग्राहका भावान्नसामग्रीति भावः ।संस्थानरूपजात्यादेरिति। अनुवृत्तत्वं हि जातिधर्मः । नतु जातिस्वरूपमिति तद्ग्रहाभावेपि जातिग्रहे न किंचिद्बाधकमित्यर्थः । इत्थमिदं प्रकारः संस्थानमेवेत्यर्थः ।एतेनेति। प्रथममेव विशिष्टग्रहणसामग्रीसत्वादित्यर्थः ।प्रथमपिण्डस्यैवेति। सजातीयेषुप्रथमगृहीतपिंडस्येत्यर्थः । तदेव दर्शयतिसेयं गौरिति।द्वितीयादीति ।संस्कारजन्यत्वसंभवादित्यर्थः ।तदुपपादयतियथेति।\nननु द्वितीयादिपिंडग्रहणेषु गोत्वादेरनुवृत्तत्वधर्मविशिष्टता सर्वैरेव गृह्यत इत्यनुपपन्नं विस्मृतप्रथमपिंडस्य परामर्शाभावादित्युक्त्वात् तदा द्वितीयादिपिंडग्रहणं सर्वं सविकल्पकमेव । प्रथमपिंडग्रहणमात्रं निर्विकल्पकमिति तदनुपपन्नं । निर्विकल्पकलक्षणस्य संस्कारजन्यद्वितीयपिंडग्रहण साधारणत्वादित्यत्राहअयमाशय इति। तर्हि प्रथमपिंडग्रहणस्य निर्विकल्पकोदाहरणत्वोक्तेः द्वितीयादि पिंडग्रहणस्य सविकल्पकत्वोदाहरणत्वोक्तेरेवा भाव इत्यत्राहद्वितीयादीति। प्रायशः प्रथमपिंडग्रह अनुवृत्तत्व ग्राहकसामग्र्यभावात् द्वितीयादिपिंडग्रहणे तत्सत्वात्तदुक्तिरिति भावः ।\nवत्सकुलजलधिकौस्तुभानृसिंहगुरुसुतेन सिंहदेवेन कृतायां शतदूषणी टीकायां एकादश वादस्समाप्तः ।।"
              }
            ]
          },
          {
            "verse_number": 12,
            "original_text": "12 सन्मात्रग्राहिप्रत्यक्षभङ्गवादः",
            "commentaries": [
              {
                "author": "Vedanta Desika (original text)",
                "commentary": "12 --- \n  \"12 सन्मात्रग्राहिप्रत्यक्षभङ्गवादः\" \n \n।। अथ सन्मात्रग्राहिप्रत्यक्षभङ्गवादः द्वादशः ।।12।।  \nयस्य सत्त्वेन विश्वस्य सत्ता सदसदात्मनः ।  \nप्रत्यक्षाद्यपरिच्छेद्यं तत्सदैकमुपास्महे ।।  \nयत्तु प्रत्यक्षादिविरुद्धं शास्त्रार्थमुपपाद्य पुनस्सानुशयैरुक्तम् - प्रत्यक्षादिविरोधे सत्येव हि शास्त्रस्यबलीयस्त्वं वक्तव्यम् ।  \nविरोधमेव न पश्यामः; प्रत्युतैकरस्यम्; प्रत्यक्षस्यापि शास्त्रस्येव निर्विशेषसन्मात्र ग्राहित्वात् ।  \nननु यदि सन्मात्रं प्रत्यक्षेण गृह्यते, तदा घटोऽस्ति पटोऽस्ति इत्यादिनानाकारवस्तु विषयोपलम्भव्यवहारयोर्विरोधः ।  \nन हि सत्सदित्येव प्रतीतिव्यवहाराविति चेत् - मैवम्; यथा इदं रजतमित्यादि रूपेषु शुक्तिरजतादिभ्रमेष्विदमंशस्याबाधितस्य सर्वत्र प्रत्यक्षेण ग्रहणं रजताद्यंशस्य त्वारोपितस्यैव भ्रान्त्यैवेति विविच्यते, तद्वदत्रापि सर्वत्र सन्मात्रप्रकाशव्यवहारयोः प्रत्यक्षोपज्ञत्वम्, घटपटादिभेद विषययोस्तु तयोर्भ्रमोपज्ञत्वमिति विविञ्चामः; तथा हि घटोऽःस्तीत्यादावस्तित्वं तद्भेदश्च प्रकाशते; व्यवह्रियते च ।  \nतत्र विधिव्यवच्छेदयोर्भावाभावात्मनोरैक््यायोगात् भेदस्तावदङ्गीकार्यः ।  \nततश्च स्वरूपभेदयोः सद्घटयोः किं द्वयोरपि   \nग्राहकं प्रत्यक्षम्, उत अन्यतरग्राहि इति विचारणीयम् ।  \nपूर्वत्रापि किं युगपद्ग्राहकम्, उत क्रमेणेति ।  \nन प्रथमः; स्वरूपग्रहणस्य निरपेक्षतया झटित्युत्पत्तेः भेदग्रहणस्य त्वाश्रय - प्रतियोगिग्रहणसापेक्षस्य जघन्यत्वाच्च यौगपद्यासंभवात् ।  \nन द्वितीयः; क्षणिकस्य ज्ञानस्य निरपेक्षं स्वरूपमवलम्ब्यास्तमितस्य भेदग्रहणाय क्षणान्तरस्थितेरशक्यत्वात् ।  \nअन्यतरग्राहित्वपक्षेऽपि न भेदमात्रग्राहित्वम्, निराश्रयभेदग्रहासंभवात् ।  \nततःपरिशेषात् स्वरूपमात्रग्राहिप्रत्यक्षमिति सद्ध्यति ।  \nएवं प्रत्यक्षस्य भेदग्राहित्वासंभवे तन्मूलानां प्रमाणान्तराणामपि न वस्तुतो भेदसमर्थनसामर्थ्यमिति कुतस्तत्सिद्धिः? सिद्ध्यन्नपि च भेदः इतरव्यवच्छेदरूपतया स्वयभावात्मतया षष्ठप्रमाणवेद्य इत्यतोऽपि न तस्य प्रत्यक्षग्राह्यता ।  \nएवं प्रत्यक्षे प्रथमाक्षसन्निपातक्षणभाविनि स्वरूपमात्रमवलम्ब्य विलीनेऽपि,अविद्यावशात् तदनन्तरभाविनि विकल्पेऽपि सन्निकर्षात् प्रत्यक्षाभिमानमात्रं जायते, न तु साक्षात्प्रत्यक्षतेति भ्रान्तिमूल एव भेदव्यवहार इति ।।  \nअत्र ब्रूमः - \"भेदापह्नवलोभेन भेदं विधिनिषेधयोः ।  \nस्वयं समर्थयन् मूर्खः स्ववाग्वज्ज्रेण खण्डितः '' ।।  \nयदुक्तं स्वरूपभेदयोर्युगपत् क्रमेण वा ग्रहणमिति, तत्र योग्येषु भेदेषु युगपदेवेति ब्रूमः ।  \nतदाह - \"एकक्षणवर्तित्वेऽपि प्रत्यक्षज्ञानस्य तस्मिन्नेव क्षणे वस्तुभेदरूपतत्संस्थानगोत्वादेर्गृहीतत्वात् क्षणान्तरग्राह्यं न किंचिदिह तिष्ठति'' इति ।  \nस्वरूपवज्जातिगुणादेरपि तत्तदिन्द्रिययोग्यत्वाविशेषात् एकसामग्रीवेद्यत्वं निर्विकल्पकनिरूपणे प्रदर्शितम् ।  \nन च   \nजात्याद्यतिरिक्तं भेदमिच्छामः ।  \nत्वमपि हि घटोऽस्तीत्यादिषु घटत्वादिकमेवात्र भेदतयोदाहरसि ।  \nघटत्वादेश्च स्वरूपेण गृह्यमाणस्य न प्रतियोगिज्ञानापेक्षा ।  \nआश्रयप्रकाशापेक्षायामपि सहोपलम्भादेव नैराकाङ्क्ष्यं समर्थितम् ।  \nप्रतियोगिनिरपेक्षस्य कथं भेदत्वमिति चेत् ? यदि तस्य भेदत्वं नास्तीति मन्यसे तर्हि तत एव आश्रयस्येव तद्गतघटत्वादेरपि ग्रहणे न कश्चिद्दोषः ।  \nतदाऽपि न सन्मात्रग्राहकत्वसिद्धिः ।  \nसौहार्देन तु वदमः; \"जात्यादीनामेव स्वरूपेण गृह्यमाणानां न प्रतियोग्यपेक्षा, तेषामेव तु भेदत्वाख्येन स्वधर्मेण गृह्यमाणानांकदाचित्प्रतियोग्यपेक्षा'' इति सर्वेषां स्वप्रतीतिसाक्षिकमेतत्।  \nभेदत्वं चानन्तरमेव भेदनिरूपणे (वादः 13)शिक्षयिष्यामः ।  \nबाधाभावे च (वादाः 13 - 15 - 16) सेत्स्यति, शुक्तिकारजतादिबद्बाध्याबाध्यांश निष्ठावार्ताऽपि निरस्ता ।  \n\nयच्चोक्तम् - प्रत्यक्षस्य भेदग्राहित्वाभावात् तन्मूलानामन्येषामपि प्रमाणानां न भेदसमर्थनसामर्थ्यमिति, तत्र किं तेषां कस्यचिदप्यग्राहकत्वं विवक्षितम्, उत अभेदग्राहित्वम्, यद्वा भेदग्राहित्वेऽपि तत्र प्रामाण्यं नास्तीति? नाऽऽद्यद्वितीयौ; प्रतीतिबाधापसिद्धान्तादिदोषप्रसङ्गात् ।  \nन तृतीयः; भेदबाधकानां निरसिष्यमाणत्वात् ।  \nयदि च प्रत्यक्षचर्वितचर्वणेन तदर्थे अप्रामाण्यमनुमानादेः, तदाऽतीन्द्रियस्य कस्यचिदपि कुतश्चित्सिद्धिर्न स्यात् ।  \n\nयदि च स्वविषयभेदे अनुमानादीनां प्रामाण्यं नाङ्गीकृतम्, कुत्र तर्हि तेषां तत्स्यात् ।  \nन कुत्रचिदिति चेत्, तर्हि प्रत्यक्षैकप्रमाणवादी चार्वाकः प्रत्यक्षाप्राप्तविषयप्रामाणान्तरप्रदर्शनेन किं त्वया प्रतिक्षिप्यते ।  \nधर्माधर्म परतत्त्वादिगोचरवेदप्रामाण्यप्रत्याशयेति चेत्, चार्वाकवदेव वस्तुतस्तत्र तत्प्रामाण्यमनिच्छतस्ते किमनया स्वैराचारसुखोपरोधिन्या दुराशया ।  \nप्रत्यक्षस्य भेदग्राहित्वाभावे लिङ्गलिङ्ग्यादिभेदो विकल्पसिद्ध इति   \nतन्मूलानामनुमानादीनामप्रामाण्यमिति चेत्, तर्ह्यनुमानादिकं प्रमाणमेव न भवतीति चार्वाकवत् ब्रूहि, न पुनर्भेदे न प्रमाणमिति ।  \nकिंच प्रत्यक्षमूलस्यापि शास्त्रस्य प्रत्यक्षविरुद्धार्थेऽपि प्रामाण्यं संभवतीति मन्यमानस्य तवानुमानादेरपि तथात्वे को विरोधः?  \nयच्च - अभावरूपस्य भेदस्याभावप्रमाणवेद्यत्वान्न प्रत्यक्षवेद्यत्वं संभवतीति - तत् अभावाख्यं प्रमाणान्तरं प्रमेयान्तरं चानभ्युपगच्छतां गोष्ठीषु नावतिष्ठते ।  \nभवतु वा षष्ठं प्रमाणम्, तथाऽपि तत्रैव भेदग्राहकतयाऽभ्युपगते क्रमयौगपद्यविकल्पानुपपत्तिस्तदवस्था ।  \nप्रत्यक्षेणाधिकरणग्रहणे संस्कारोन्मेषाच्च प्रतियोगिस्मरणे सति क्षणिकेनाप्यभावजन्यज्ञानेन भेदग्रहणमुपपद्यत इति चेत्, हन्त! तहिर्पूर्वप्रत्यक्षेणाधिकरणग्रहणे तथैव प्रतियोगिस्मरणे च सति क्षणिकेनापि प्रत्यक्षान्तरेण भेदग्रहणे काऽनुपपत्तिः? पूर्वोत्तरप्रत्यक्षयोः परस्परवार्तानभिज्ञतया वैशिष्ट्यं न सिद्ध्येदिति चेत्, हन्त! किंप्रत्यक्षस्याभावप्रमाणस्य च परस्परवार्ताभिज्ञता शिक्षिता भवता? येन तत्र वैशिष्ट्यं बोद्धव्यमिति मन्यसे ।  \nप्रथमोदितप्रत्यक्षसंस्कारात् विशिष्टज्ञानोदयस्तत्रेति चेत्, किं प्रत्यक्षान्तरे तथा निर्वाहो राजशासनवारितः ।  \nअत एव प्रत्यक्षाभासेन विकल्पेन भेदग्रहणमित्येतदपि दत्तोतरम् ।  \n\nएवं प्रत्यक्षस्य भेदग्राहित्वासंभवे तुल्यन्यायतया षष्ठप्रमाणस्य प्रत्यक्षाभासस्य च भेदग्राहित्वा संभवं सिद्धं कृत्वा, \"अपिचे''त्यादिना प्रतीतिविरोधादिकमुदाजहार भाष्यकारः ।  \nतत् व्याकुर्मः यदि सन्मात्रं प्रत्यक्षग्राह्यम्, न भेदः तदा   \nतुल्यन्यायतया षष्ठप्रमाण - प्रत्यक्षाभासादेरपि भेदग्राहित्वासंभवात् घटोऽस्ति पटोऽस्तीति विशिष्टविषयाप्रतीतिर्विरुध्येत; अश्वार्थिनश्च महिषदर्शने निवृत्तिर्न स्यात्; भेदग्रहणासंभवस्य त्वयोक्तत्वात्; सदिति ग्रहणस्य चाश्वादिसर्वसाधारणस्य निवर्तकत्वायोगात् ।  \nसर्वेषां प्रत्यक्षज्ञानानां सन्मात्रविषयत्वे तत्तत्प्रतिपत्तिविषयप्रतिनियतानां सर्वेषां शब्दानां स्मृतिप्रसङ्गः ।  \nततश्च तत्प्रयोगोऽपि यथाविवक्षमेवेति सर्वेषां शब्दानां पर्यायत्वप्रसङ्गः ।  \nसर्वेषां च प्रत्यक्षज्ञानानां पूर्वपूर्वगृहीतमात्रग्राहितया स्मृतिवैलक्षण्यं न स्यात् ।  \nन च तदिष्यते; सर्वेन्द्रियजन्यज्ञानानामेकविषयत्वेऽभ्युपगते रूपशब्दाद्यग्रहणनिबन्धनान्धबधिरादिभेदः, तत्प्रतिनियतविषयबोधजनकत्वहेतुकेन्द्रियभेदक्लृप्तिश्च न स्यात् ।  \n\nयत्तु शास्त्रस्य प्रत्यक्षविरोधपरिहाराय तयोरेकविषयत्वं साधितम्, तदपि शास्त्रस्य प्रतिपन्न विषयानुवादकत्वापादकम् ।  \nब्रह्मणश्च प्रत्यक्षवेद्यत्वं शास्त्रयोन्यधिकरणार्थविरुद्धम् ।  \n\"न संदृशे तिष्ठति रूपमस्य न चक्षुषा पश्यति कश्चनैनम्'', ,(कठ.6 - 1.1. तै. महाना) \"न चक्षुषा गृह्यते नापि वाचा''(मुण्ड 3 - 1 - 8) \"मनसा तु विशुद्धेन'', (श्रुतिः)\"न मांसचक्षुरभिवीक्षते तम्'', \"न मांसचक्षुषा द्रष्टुं ब्रह्मभूतः स शक्यते'' इत्यादि श्रुतिस्मृतिविरुद्धं च ।  \nकिंच प्रत्यक्षजन्यक्षणिकज्ञानेन सन्मात्रस्य ग्रहणमुपपादयता ब्रह्मण एव दृश्यत्वमुक्तं स्यात्; ततश्च तत्प्रयुक्ततया त्वदभिमतानि जडत्व - नाशित्व - मिथ्यात्वादीनि दुर्निवाराणि ।  \nअतो जात्यादिलक्षणभेदविशिष्टब्रह्मव्यतिरिक्तघटादिसद्विशेष   \nविषयमेवास्मदादिप्रत्यक्षम्, योगि प्रत्यक्षमपि तत्तद्ग्रहणादिविशिष्टविषयमित्युक्तम् ।  \n\nअपिच सच्छब्दार्थः स्वरूपं घटादिशब्दार्थस्तु भेद इति केनावधृतं त्वया घटपटादिषु सदनुवृते सतिघटादेश्च मिथो व्यावृत्तेरिति चेत्; घटादेस्सदनुवृत्तेः सत्त्वस्य चासतो घटात् व्यावृत्तेर्विपरीतं किं न स्यात् ।  \nअसतोऽपि किं घटत्वमिति चेत्, मैवम्; \"न हि सन् घटादिः'' इति युष्माभिरेव वर्णनात् ।  \nयदा च घटोऽस्ति पटोऽस्तीति सदनुवृत्त्या सतस्स्वरूपत्वमिष्यते, तदा घटो नास्ति पटो नास्तीत्यसदनुवृत्त्या तस्यापि स्वरूपत्वं किं नेष्यते ।  \nसति तद्व्यावृत्तेरिति चेत्,असति सतोऽपि व्यावृत्तेस्तस्यापि तन्नेष्यताम् ।  \nअतो घटत्वादिवत् सत्त्वमसत्त्वं च तत्तद्वस्तूनां धर्म एव ।  \nस्वरूपं तु घटादीनां घटत्वादसत्त्वादेश्चाश्रयतया परस्परासंकीर्णं प्रत्यक्षेण गृह्यते ।  \nअतः सच्छब्दार्थः स्वरूपं चेत्, घटशब्दार्थोऽपि स्वरूपमेव ।  \nघटत्वा देर्धर्मतया निष्कर्षे सत्त्वादेरपि तथेति न स्वरूपत्वम् ।  \nअतो यत् स्वरूपं घटादीनां प्रत्यक्षग्राह्यम्, तत् परस्परं व्यावृत्तं सत्ताघटत्वाद्यनन्तविशेषविशिष्टं चेति न तस्य निर्विशेषैकस्वरूपता ।  \nअनुवर्तमानं चैकं सत्त्वं घटादिधर्मभूतमिति न तस्यापि सर्वधर्मिभूतब्रह्मता ।  \nयश्च प्रतिवस्तुनियतं प्रामाणिकत्वादिकमेव सत्त्वमिच्छति, तस्य पुरतः सत्त्वमेकमित्यपि दुस्साधम् ।  \nअतः प्रत्यक्षस्य सर्वस्य नैकविषयत्वम्; नतरां निर्विशेषविषयत्वम्, नतमां ब्रह्मविषयत्वमिति सिद्धे प्रत्यक्षमूलानां प्रमाणान्तराणामपि प्रत्यक्षगोचरविशिष्टविषयत्वे न कश्चिद्दोषः; प्रत्युत निर्विशेषविषयत्व एव प्रत्यक्षादिबाध इति सिद्धम् ।  \n\n।।इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां सन्मात्रग्राहिप्रत्यक्षभङ्गवादो द्वादशः ।।12।।"
              },
              {
                "author": "Nrisimharaja",
                "commentary": "12 ---\nपूर्ववादे निर्विशेषविषयं निर्विकल्पकं न संभवतीत्युक्तमयुक्तं । प्रत्यक्षस्य सन्मात्रग्राहितया तस्यैव तथात्वादित्याक्षेपसंगतिमभिप्रेत्य वादार्थं संगृह्णातियस्येति। सदसदात्मकस्य चेतनाचेतनात्मकस्य विश्वस्य सत्ता यस्य ब्रह्मणः सत्वेन भवति सत्तैव विश्वसत्तेति भावः । तत्र हेतुःप्रत्यक्षाद्यपरिच्छेद्यमिति।ब्रह्मणः प्रत्यक्षानुमानाद्यगोचरस्य सत्ता कथं प्रत्यक्षभूतविश्वसत्ता स्यात् । न कथंचिदिति अनेन वादार्थः सुगृहीतः\nसानुशयैरिति। शास्त्रं शब्दविज्ञानादसन्निकृष्टे विज्ञानं\n\"\"असन्निकृष्टवाचा च द्वयमत्र जिहासितं । ताद्रूप्येण परिच्छित्तिस्तद्विपर्ययतोपि वा ।।''\n(कुमारिल श्रलोकवार्तिकं)\nइति न्यायेन प्रत्यक्षबाधितेर्थे शास्त्रस्य अप्रवृत्तिं मन्वानैरित्यर्थः । उपलंभासिद्धिशंकापरिहाराय व्यवहारग्रहणंशुक्तिरजतादि भ्रमेष्विति। भ्रमत्वेन व्यवहारविषयेष्वित्यर्थः ।विविंचाम इति। तदियं धातुस्तदादिर्नतैजोहेत्वादिकः ।घटोस्तीत्यादिष्विति। अस्तित्वं सत्ता तदवच्छेदो घटत्वादि विधिर्भावात्मा व्यवच्छेदस्त्वभावात्मा ।अन्यतरेति। अन्यतरमात्रग्राहीत्यर्थः ।पूर्वत्रापीति। द्वयोरपि ग्राहकमित्यस्मिन् पक्षेपीत्यर्थः। स्वरूपग्रहणस्य - सत्स्वरूपग्रहणस्य भेदग्रहणस्य - घटत्वादिभेदग्रहण्स्यक्षणिकस्येति।अक्षणिकत्वेपि विषयसंबंधस्यागन्तुकत्वायोगाच्चेति भावः । प्रथमविकल्पे द्वितीयकोटिं दूषयतिअन्यतरेति।ननु प्रत्यक्षस्य सन्मात्रविषयत्वेऽप्यनुमानादिना शास्त्रस्य विरोधस्यादित्यत्राहएवमिति। तन्मूलानां - तदनन्तरभाविनामित्यर्थः । पक्षव्याप्त्यादिग्रहणाभावे अनुमान स्याप्यप्रवृत्तेः तद्ग्रहस्य च प्रत्यक्षमूलत्वे वाच्ये तस्य सन्मात्र विषयत्वसमर्थनेन प्रत्यक्षस्य तद्विषयत्वाभावे सिद्धे प्रत्यक्ष स्थलीयव्यवहारायक्लप्तभ्रममूलत्वमेव वाच्यमिति न तेषां भेदसमर्थनसामर्थ्यं ।भेदे प्रामाण्यमिति। तद्विरोधो मोक्ष इत्यर्थः ।भेदस्य प्रत्यक्षत्वाभावे हेत्वन्तरमाहसिद्ध्यन्नपीति। षष्ठप्रमाणम् - अभावाख्यं प्रमाणं तेन चान्यत्वमभावस्य भट्टा वदन्ति । मायिनोऽपि व्यवहारः भाट्टनय इत्यभ्युगन्तारः तथैवांगीकृतवन्त इति भावः । षष्ठ प्रमाणंवेद्यत्वे हेतुरभावात्मतयेति । तत्र हेतुः । इतरव्यवच्छेदरूपतयेति । ननु सन्निकर्षजन्यत्वाद्भेद ज्ञानमपि प्रत्यक्षमेवेत्यत्राहएवमिति।सन्निकृष्टे सत्यारोपितत्वात्प्रत्यक्षत्व भ्रम इत्यर्थः ।सन्निकर्षात्।अधिष्ठानसन्निकर्षानन्तरभावित्वाद्भ्रान्तिमूल एवेति सर्वस्यापि प्रमाणसामग्रीविरहाद्भ्रान्तित्वमिति तात्पर्यं ।भेदेति।भेदस्य प्रत्यक्षविषयत्वाभावसमर्थनाय विधिनिषेधयोर्भेदं साधयन् स्ववाग्व्याहत इत्यर्थः ।\nतदाहेति। भाष्यकार इति शेषः । वस्तुनः भेदश्चतद्रूपे तच्च संस्थानगोत्वं च ततः आदिशब्देन बहुव्रीहिः। ननु स्वरूपग्रहणदशायामेव कथं गोत्वादिग्रहः तस्य स्वरूपाद्भिन्नत्वादित्याशंक्य एककालीनसामग्रीकत्वाद्युगपगृह्यत इत्याहस्वरूपवदिति। नन्वेवमपि जातिग्रहणे किमायातमित्यत्राहन च जातीति।नहि त्वदनिच्छामात्रेण तत्सिद्धिरित्यत्राहत्वमपीति ।ततोतिरिक्तकल्पने प्रमाणाभावादिति भावः । ननु प्रतियोगिज्ञानसापेक्षोपलंभस्य कथं सहोपलंभ इत्यत्राहघटत्वादिरिति। ननु स्वरूपतो ग्रहणेप्याश्रयप्रकाशापेक्षास्त्येवेत्यत्राहआश्रयेति। स्वरूपे (स्वकाले) तदपेक्षायाः आवश्यकत्वान्न हेतुत्वेनापि तदपेक्षागौरवादिति समर्थितप्रायं । निर्विशेषनिर्विकल्पक निराकरणवाद इत्यर्थः ।प्रतियोगीति।ज्ञाननिरपेक्षवेद्यस्येत्यर्थः । कथंशब्दः क्षेपार्थः । यद्वा प्रश्नार्थ इत्यभिप्रेत्य आद्ये आहयदिति। तत एव भेदत्वाभावादेव प्रतियोगिसापेक्षत्वशंकाया अप्यभावादित्यर्थः । फलितमाहतदापीति। भेदत्वपक्ष इव भेदत्वाभावपक्षेपीत्यर्थः \n। प्रश्नार्थकत्वे आहसौहार्देनत्विति । सर्वेषामिति। अतिरिक्ताभाववादिभिरपि भेदत्वेन ज्ञाने प्रतियोगिज्ञानापेक्षा नतु प्रमेयत्वाद्याकारान्तरेण गोत्वादिभेदत्वेन ज्ञानेपि तदपेक्षा नाकारान्तरेणेति भावः।उपसंहरति । बाधाभावे चेति ।ग्रहणानुपपत्तिर्हि बाधिका उक्तप्रकारेण बाधाभावे संभविष्यति बाध्याबाध्यांश विवेचकमसंगतमितिभावः ।\nअभेदमात्रग्राह्नित्वमित्यर्थः ।अपसिद्धान्तादित्यादि उताभदेतिशब्देन व्यवहारानुपपत्तिर्गृह्यते अनुमानादीनां । तत्र प्रामाण्याभावः किं भेदस्य बाधितत्वात् उत प्रत्यक्षविषयसन्मात्र एव तत्वावेदकतया स्वविषये । भेदे तत्वावेदकत्वाभावात् । यद्वा सन्मात्रविषयप्रत्यक्षसहचरितभ्रान्तिमूलत्वादिति विकल्पाभिप्रायेणाद्ये दोषमाहभेदबाधकानामिति। उपरितनवाद इति शेषः ।\nद्वितीयं शंकतेयदि चेति। किंच स्वातंत्र्येण तत्वावेदकत्वं प्रामाण्यं तच्चावधारणविषयभेद एव वाच्यं । सन्मात्रे प्रत्यक्षचर्विते स्वातंत्र्याभावाद्भेदेपि तत्वावेदकत्वाभावं वदता त्वयोक्तरूपं प्रामाण्यं नांगीकृतमिति कुत्रापि तेषां प्रामाण्यं न स्यादित्याहयदि स्वविषय इति । तर्हीति। अप्रत्यक्षविषये प्रामाण्याभावादित्यर्थः । ननु तत्वावेदकत्वरूप प्रामाण्यसिद्धयर्थं न प्रतिक्षिप्यते किन्तु धर्माधर्मादौ शुक्तिरजतादिभ्रमव्यावृत्तविद्यमानार्थ विषयत्वरूपप्रामाण्यसिध्यर्थमेवेत्याशंकतेधर्मे चेति।चार्वाकवदितियद्यपि व्यावहारिकं प्रामाण्य माविशेष्यते तथापि न तदंगीकारेण प्रयोजनमस्ति । वस्तुतः प्रामाण्यस्वाभावादित्यर्थः । तृतीयं शंकतेप्रत्यक्षस्येति। भेदग्राहित्वाभावे सिद्धेत्यर्थः ।न पुनरिति।विषयविशेषे प्रामाण्यनिरसनं व्यर्थं । प्रामाण्यस्यैवा भावात् । चार्वाकनिरसनं व्यर्थमिति भावः । प्रत्यक्षस्य भेदावगहित्वाभावात् न तन्मूलानां तत्र प्रामाण्यमित्यत्र दोषान्तरमाहकिंचेति। प्रत्यक्षविरुद्धं - प्रत्यक्षाविषयत्वं । यथा प्रत्यक्षस्य सन्मात्र विषयत्वेप्यन्वयव्यतिरेकाभ्यां तन्मूलस्य शास्त्र्स्य प्रपंच मिथ्यात्वेपि प्रामाण्यमिष्यते तथानुमानादेरपि भेदे प्रामाण्यमिष्यतां इत्यर्थः ।\nक्रमयौगपद्येति। प्रतियोग्यधिकरणग्रहणे न विना अभावग्रहणासंभवादिति भावः । प्रत्यक्षेणाधिकरणग्रहणे - प्रत्यक्षरूपेऽधिकरणज्ञाने इत्यर्थः ।परस्परवार्तानभिज्ञे इति।परस्परवाक्यानभिज्ञत्वं - परस्परविषयाविषयकत्वं । अधिकरणग्राहिप्रत्यक्षस्य उत्तरप्रत्यक्षविषय भेदविषयत्वाभावाभेदग्राहिप्रत्यक्षस्याधिकरण विषयत्वाभावाद्भेदाधिकरणयोर्वैशिष्टयं न केनापि प्रमाणेन सिद्धयेदित्यर्थः । समो दोष इति परिहरतिहन्त किमिति । प्रथमोदितेति। प्रथमोत्पन्नप्रत्यक्षसहकाराद्वा विशिष्ट ज्ञानं जायमानं युगपदेवाभावप्रमाणेन भेदाधिकरणविषयकं जायत इत्यर्थः । समस्समाधिरित्याहकिं प्रत्यक्षान्तर इति । दत्तोत्तरमितिक्रमयौगपद्यविकल्पानुपपत्तेरेवेत्यर्थः ।\nननु भाष्ये सन्मात्रग्राहित्वे घटोस्ति पटोस्तीति विशिष्टविषया प्रतिपत्तिर्विरुध्येत इत्याद्युक्तमयुक्तं स्यात् ।विशिष्टविषयविकल्पांगीकारेण प्रतीतिविरोधाद्यभावादिति शंकायां भाष्यं व्याकुर्वन् दूषणान्तराण्याहएवं प्रत्यक्षस्येत्यादि । अश्वार्थिनश्चेति। उक्तन्यायेन विशिष्ट प्रतीतेरसंभवादिति भावः ।सर्वेषामिति। त्वदुक्तन्यायेन विशिष्टप्रतीतेरसंभवात् । वस्तुतस्तदर्थानियतानामपि शब्दानां सन्मात्र एव व्युत्पत्ते र्ग्राह्यतया सर्वेषां शब्दानां सर्वत्र स्मरणं स्यात् । तथा च तत्प्रयोगोऽपि प्रतिनियतो न स्यात् । किं तुयथाविवक्षितंयथेच्छमेवस्यादित्यर्थः ।सर्वेषां चेति। अनुमित्याद्यन्यत्वे सति गृहीतमात्रग्राहित्वं स्मृतित्वप्रयोजकं । नच सिद्धान्ते धारावाहिकेऽतिप्रसंगः । तत्तत्काल विषयत्वेन गृहीतमात्रग्राहित्वाभावात् इति भावः । ननु चक्षुराद्यभावनिबन्धन मन्धत्वाद्यास्त्वित्यत्राहतत्तत्प्रतिनियतेति। चक्षुरादीनामप्यभाव प्रसंगादिति भावः ।\nप्रत्यक्षस्य सन्मात्रग्राहित्वे दूषणमभिधाय तत्फले शास्त्रप्रत्यक्षैकरस्ये दूषणमाहयत्विति।शास्त्रयोन्यधिकरणार्थविरुद्धमिति। त्वयापिशास्त्र्यैकवेद्यत्वस्य योजनाभेदेनाभिधानादिति भावः ।श्रुतिस्मृतिविरोधमप्याह\"न संदृश (तै - महाना)इत्यादिना ।ब्रह्मणः रूपं स्वरूपं दृशे दृगर्थं न सन्तिष्ठति दृशा न गृह्यत इत्यर्थः ।दुर्निवारा। अन्यथा दृश्यत्वानुमानस्य व्यभिचारप्रसंगादिति भावः ।\nननु योगि प्रत्यक्षं सन्मात्रब्रह्मविषयमस्त्वित्यत्राहयोगिप्रत्यक्षमपीति। प्रह्लादवामदेवादि समाधिष्वित्यादिनेति भावः ।\nस्वरूपं - अधिकरणस्वरूपमित्यर्थः ।केनावधृतमिति। सच्छब्दार्थे भेदः ।घट शब्दार्थस्वरूपमिति वा । किं नस्यादिति भावः । अनुवृत्तिव्यावृत्तिभ्यां च वैशम्यं शंक्य समत्वमाहसदनुवृत्तेरित्यादिना। सत्वस्य व्यावृत्तिर्नास्तीत्याशंकतेअसतोऽपीति। खंडनोक्त्या परिहरतिमैवमिति।ह्यसन्निवृत्तमिति। किं च यदि सत्वं रूपं तर्हि असत्वमेव स्वरूपं किं न स्यादिति प्रतिबंद्यंतरमाहयथेति। तर्हि किं तत्वमित्याकांक्षायामाहअतो घटत्वादिरिति। परस्परव्यावृत्तमिति वस्तुत इति शेषः। ततः किमित्यतआह ।न तस्येति। नानाभूतवस्त्वान्मत्वासंभवादित्यर्थः । अस्त्वेवं तथापि सत्वमेव ब्रह्म भवत्वित्यत्राह।न तस्यापीति। तस्य धर्मत्वायोगादिति भावः । एकत्वाभावाच्च सत्वस्य नब्रह्मतेत्याह ।यश्चेति। उपसंहरति ।अत इति। अस्तु प्रत्यक्षस्यापि विशेषविषयत्वं । निर्विशेषविषयत्वमप्यस्त्वित्यत्राहप्रत्युतेति। विशिष्टविषयत्वस्येवानुभवादिति भावः ।\nवत्सकुलजलधिकौस्तुभनृसिंहगुरुसुतेन सिंहदेवेन कृतायां शतदूषणीटीकायां द्वादशो वादसमाप्तः ।।"
              }
            ]
          },
          {
            "verse_number": 13,
            "original_text": "13 भेददूषणनिस्तारवादः",
            "commentaries": [
              {
                "author": "Vedanta Desika (original text)",
                "commentary": "13 --- \n  \"13 भेददूषणनिस्तारवादः\" \n \n।। अथ भेददूषणनिस्तारवादः त्रयोदशः ।। 13 ।।  \nश्रीमल्लक्ष्मणयोगीन्द्रसिद्धान्तेष्वासनिर्गतः ।  \n\nभेदं बिभित्सतां चित्तं भिन्ते तर्कात्मकः शरः ।।  \nयदेतत्स्वमर्मघट्टनम् - भेदः स्वरूपं धर्मोवा ।  \nन तावत् स्वरूपम्शुक्तिरजतादिभ्रमानुत्पत्तिप्रसङ्गात् ।  \nइदमित्यधिष्ठानतया हि शुक्तिस्वरूपमवगम्यते; अन्यथा निरधिष्ठानभ्रमप्रसङ्गात् ।  \nअवगते शुक्तिस्वरूपे तस्यैव रजताद्भेदत्वेन कथं शुक्तिरजतयोर्भेदाग्रहः? कथंतरां च तन्मूलः शुक्तौ रजताध्यासः कथंतमां च तदधीनाः कलधौताभिलाषिणः करतलप्रसारण - ग्रहण - चेलाञ्चलनिबन्धन - तद्रक्षणप्रभृतयः?।  \nकथं चाध्यासाभावे, नेदं रजतमिति बाधः? किंच नेदं रजतमिति व्यवहारहेतुर्भेदग्रहः पूर्वमस्ति वा, न वा? अस्ति चेत्, प्रथममेव तथा व्यवहारः स्यात् ।  \nन चेत्, भेदस्याग्रहे स्वरूपस्याप्यग्रहात् इदमिति स्वरूपव्यवहारः इदं रजतमित्यध्यासश्च न स्याताम् ।  \nयदि च घटस्वरूपमेव पटस्य भेदः, तदा घटो भेद इति पर्यायता प्रसज्येत ।  \nघटो भिन्न इति व्यवहारे घटो घटविशिष्ट इत्युक्तं च स्यात्; भिन्नशब्दस्य भेदविशिष्टवाचित्वात्; भेदस्य च घटस्वरूपत्वात् ।  \nयद्वा घटो भेद इत्येव व्यवहारस्स्यात् ।  \nयदि च घटाद्भेदः पटस्य स्वरूपम्, तदा कुड्ये पटस्वरूपत्वाभावात् कुड्यस्य घटाद्भेदाभावे घटकुड्यतादात्म्यं प्रसज्येतेति तेनैव क्रमेण सर्वस्य जगतस्तादात्म्ये स्वरूपभेदवादः सर्वाभेद एव पर्यवस्यतीति जितमायुष्मता ।  \nअथैतद्दोषपरिहाराय घटव्यतिरिक्तानां तत्तद्वस्तूनां   \nतानि तानि स्वरूपाणि प्रत्येकं घटाद्भेद इति मन्वीथाः,तदा घटव्यतिरिक्तेष्वखिलेषु वस्तुषु परस्परव्यावृत्तेषु घटाद्भिन्न इत्यनुवृत्तव्यवहारस्यानुवृत्तोपाध्यभावात् निर्विषयव्यवहारायोगाच्च परस्परस्वरूपाण्येव परस्परानुवृत्तानीति पुनरपि तदेव सर्वतादात्म्यं प्रसज्येत ।  \nकिंच घटादीनां स्वरूपाणि सप्रतियोगिकानि निष्प्रतियोगिकानि वा? पूर्वत्र प्रतियोगिस्मृत्यभावे घटः पट इत्यादि व्यवहारो न स्यात् ।  \nउत्तरत्र सप्रतियोगिकभेदस्वरूपं व्याहन्येत ।  \n\nअथ धर्मो भेदः, तदा धर्मधर्मिणोर्भेदोऽस्ति, न वा? न चेत्, धर्मधर्मिणोरभेदात् धर्मस्यैवाभावेन धर्मभेदाभावात् पुनरपि सर्वतादात्म्यं प्रसज्येत ।  \nयद्वा धर्मिण एवाभावात् कस्य भेदो वर्णनीयः? अथ धर्मधर्मिणोर्भेदोऽभ्युपगम्यते, तत्रापि भेदः स्वरूपं धर्मो वेति विकल्पे स्वरूपपक्षस्य दूषितत्वात् धर्मपक्ष एव परिशिष्यते ।  \nततश्च तस्यापि धर्मभेदापेक्षयाऽनवस्था स्यात् ।  \nएवंच स्वरूपधर्मयोरन्यतरकोटिबहिर्भावा भावात् अन्योन्याभाव - पृथक्त्व - विशेषाणामपि भेदत्वं पलायितमिति ।  \n\nकिंच धर्मधर्मिणोराश्रयप्रतियोगिनोश्च भेदग्रहस्तदाकारग्रहणमन्तरेण स्वरूपेण गृह्यमाणयोर्न संभवति,   \nधर्मधर्मित्वादितत्तदाकारग्रहश्च तयोर्भेदग्रहे सतीति परस्पराश्रयणम् ।  \nवस्त्वन्तरसिद्धौ एकविधिरन्यव्यवच्छेदः व्यवच्छेदसिद्धौ वस्त्वन्तरसिद्धिरिति च ।  \nन च भेदग्रहणमन्तरेणापि स्वरूपेण गृह्यमाणयोर्धर्मित्वादिग्रह इति वाच्यम् ।  \nभेदग्रहाभावे हि गृह्यमाणयोरेकत्वग्रहे पर्यवसान स्यात्,अनेकत्वाग्रहे वा ।  \nउभयथाऽपि धर्मत्वधर्मित्वलक्षणवैलक्षण्यं कथञ्चिदपि न संभवति ।।  \nकथं तर्हि सार्वलौकिकोऽयं भेदग्रहः? अविद्यामाहत्म्यादिति ब्रूमः ।  \nन चाविद्यामूलेऽपि भेदग्रहे विचाराः प्रागुक्ताः प्रक्रमन्ते; अविचारितरमणीयतैकवेषत्वात् ।  \nन चैतावता परमार्थत्वसिद्धिः,वस्तुतो विचारासहत्वात् ।  \nन च वाच्यं प्रमाण - प्रमेय - तदुपकरण - तदवान्तरभेद - कथक - सिद्धान्त - साधन - दूषणादिभेदव्यवस्थाभङ्गात् स्ववचनविरोध - स्वसाध्यभङ्गादिरिति, साध्यत्वाभिमतविश्वानुप्रविष्टस्ववचन स्वसाध्यादिभङ्गेऽपि स्वाभिमताद्वैतसिद्धेरवर्जनीयत्वात् ।  \nकिञ्च असिद्धभेदेन केनचिद्भेदसाधनमशक्यम्, अन्यथा त्वनवस्थैवेत्येषा दिक् ।  \n\nअत्रोच्यते - न तावत् भेदप्रतीत्यपह्नवः शक्यः; स्ववचनविरोध - बाधापसिद्धान्तादिप्रसङ्गात् ।  \nतथा सति हि \"युष्मदस्मत्प्रत्ययगोचरयोर्विषयविषयिणोः तमःप्रकाशवत् विरुद्धस्वभावयोः इतरेतरभावानुपपत्तौसिद्धायां तद्धर्माणामपि सुतरामितरेतरभावानुपपत्ति'' (शांकरभाष्यं) रित्यादि भाषणमपि व्याहन्येतेति ।  \nन च भेदप्रतीतिकारणापह्नवः शक्यः; कार्यस्य कारणावश्यम्भावात् अन्यथा लोकायतमतापातात् ।  \nन च भेदप्रतीतेरकार्यत्वं वक्तुं शक्यम्; नित्यत्वतुच्छत्वयोस्त्यवयैव त्यागात् ।  \nन च दुर्निरूपंतत्कारणमितिवाच्यम्; एतत्कारणत्वेनैव सुनिरूपत्वात् ।  \nअन्वयव्यतिरेकवशादिन्द्रियादि विशेषप्रसिद्धेश्च ।  \nभवताऽपि चाविद्या कारणमिति विशेषतो निर्णीतम्; अन्यथा परमार्थत्वप्रसङ्गात् ।  \nन चास्य निर्विषयत्वं सुवचम्; प्रतीत्यपह्नवपक्षोक्तदोषावश्यम्भावात् ।  \nस्वबाध्यभेदविषयप्रतीत्यभावेन परसिद्धान्तस्थिरीकरणाच्च ।  \nअतो बाध्यविषयत्वमवशिष्यते ।  \nतदपि दुर्वचम्; बाधकप्रमाणस्य भेदग्राहित्वे, भेदाभावग्राहित्वे, यत्किञ्चिद्ग्राहित्वाभावे च भेदस्य स्थिरीकरणात् ।  \nभेदाभावोऽपि सिद्ध्यन् भेदाद्भिन्न एव सिद्ध्यति;अन्यथा तदसिद्धेस्तत्सिद्धेर्वा भेदसिद्ध्यापातात् ।  \nएवंच   \nसामान्यतः स्थापिते भेदे न पृथग्जल्पानामुत्तरापेक्षा ।  \n\nया चात्र भेदतिरस्करिणी, साऽपि साध्वसाधुविवेकदिव्यचक्षुषि जने न जागर्ति ।  \nतथाहि स्वरूपं धर्मो वेति विकल्पयन् किं सामान्यतः स्वरूपधर्मयोः भेदमङ्गीकृत्य विकल्पयति, अनङ्गीकृत्य वा? न प्रथमः; विकल्पस्य निष्फलत्वात् ।  \nअन्यथा अभ्युपगमबाधात् ।  \nन द्वितीयः; विकल्पस्यानुत्थानात् ।  \nन पुनः पर्यायेण विकल्पः ।  \nन च निर्मुक्तोपाधिभेदैकवस्तुगोचरयोः शब्दयोरपर्यायता प्रातीतिकभेदमूलोऽयं विकल्पः; परमार्थविमर्शभेदमूलं तद्दूषणमिति चेन्न - विमर्शभेदस्यापि पारमार्थिकत्वानभ्युपगमात् ।  \nस्वमूलघातायोगाच्च ।  \nअत एव परमतसिद्धभेदोपजीवनेन विकल्प इति प्रत्युक्तम्; अनङ्गीकृतमूलघातकेन परमतेन तत्सिद्धेः ।  \nअन्यथा परमतेनापि तदसिद्धेस्तन्मूलविकल्पासंभवात् ।  \nअतो यदि विकल्पयसि, सिद्धो भेदः।  \nयदि न, तथाऽपि सिद्धः विकल्पोपक्रमत्वात् तद्दूषणस्य ।  \nन चानुपलब्धेः किं विकल्पेनापीति वाच्यम्, तथा सति तस्यानिर्वचनीयपक्षनिक्षेपासंभवात् संविदनुपलम्भवाचोयुक्तेश्चैवं सुलभत्वात् ।  \n\nकिंच अभेदः स्वरूपं धर्मो वा? स्वरूपं चेत्, भेदभ्रमः क्वचिदपि न स्यात्; भेदविरोधिन्यभेदे दृष्टे तदारोपासंभवात् ।  \nअभिन्नो घट इत्यादेः पर्यायतादिप्रसङ्गश्च प्राग्वत् ।  \nअथ तु धर्मः, तर्हि सिद्धो भेदः, धर्मधर्मिभावस्य तद्याप्तत्वात् ।  \nयद्यभेदरूपेणापि धर्मेणाभेदः, स चेत्स्वरूपम्, स एव दोषः।  \nधर्मश् - चेदनवस्थेति त्वदुक्तमर्यादाप्रवर्तने का वार्ता ।  \nउपलम्भ इति चेत् तुल्यं ।  \nन कादाचिदिति चेत् किमर्थस्तर्हिभेदापह्नवः ।  \nअनन्यार्थ एवेति चेन्न; अप्रविष्टमाध्यमिकपक्षेण त्वया तथाऽनभ्युप गमात्   \n।। न भेदापह्नवसाध्यमद्धैतम्; अपितु स्वतस्सिद्धमिति चेन्न; अद्वैतमित्येव तत्सिद्धेः ।  \nअन्यथा स्वरूपमात्रस्य भेदाभेदविकल्पसहस्य तत्त्वायोगात् ।  \nतस्मात् भेदस्वरूपमपह्नुवानैरभेदस्वरूपमप्यपह्नुवं स्यात् ।  \nन च अस्त्विति वाच्यम्, माध्यमिकमतापातात् ।  \nन चानुभयाकारत्वसिद्धिः, उभयाकारत्ववत् व्याघातात् ।  \nन च वयमेकस्यैवैकस्माद्भेदमभेदं च स्वीकुर्मः, येनास्मन्मते तत्प्रसङ्गः ।  \nन चाभेदमपि सर्वत्र परित्यजामः; येन प्रकारेण भवत इव सर्वाभावः स्यात्; अतः सर्वं वस्तुजातं स्वव्यतिरिक्तात् सर्वस्माद्भिन्नं स्वस्माच्चाभिन्नमिति सांसिद्धिकीयं तत्त्वव्यवस्था ।  \n\nअथ यावत्संभवं च विकल्पितं देवानांप्रियेण, धर्मान्तराणां स्वाश्रयस्य च स्वरूपधर्मबहिर्भावात् व्यावर्तकत्वेन भेदत्वस्य वक्ष्यमाणत्वाच्च उभयं वेत्यपि विकल्पः किं न विकल्पितः? स एव हि नस्समयः ।  \nयथासंभवं   \nस्वरूपधर्मयोर्भेदत्वस्यानुप्रवेशोपलम्भात् ।  \nव्यावृत्तव्यवहारहेतुर्हि भेदः ।  \nस च व्यवहार; क्वचित् स्वरूपतः क्वचित् धर्मतश्च दृश्यते ।  \nशुक्तिरजतभ्रमादेः शुक्तित्वादिधर्मभेदाप्रतीतिनिबन्धनत्व स्यान्वयव्यतिरेकसिद्धत्वान्न भ्रमाद्यनुपपत्तिः ।  \nन हि शुक्त्यादीनां स्वरूपमेव रजतादिभ्यो भेदः ।  \n\nघटो भिन्न इति व्यवहारगतचोद्यान्यपि घटशब्दप्रवृत्तिनिमित्तविलक्षण - सार्वत्रिकप्रयोगयोग्य - भिन्न शब्दप्रवृत्तिनिमित्तयोगात् परिहृतानि ।  \nतच्च निमित्तं घटत्वादिभेदानामेव व्यावृत्तव्यवहारहेतुत्वं भ्रान्ति प्रतिपक्षोपलम्भत्वमित्यादिरूपेण ग्राह्यम् ।  \nअत एव व्यावृत्त्यनुवृत्त्यादिप्रयुक्तव्यवहारसाधनतादात्म्य प्रसङ्गोऽपि प्रत्युक्तः; स्वरूपशब्दवत् ।  \nघटस्वरूपं पटस्वरूपमिति भेदोल्लेखेनैव हि स्वरूपशब्दः सर्वत्र प्रयुज्यते ।  \nतत एव तत्रापि स्वरूपमात्रतादात्म्यमिति चेन्न; स्वधीवचनादिविरोधात् ।  \nभेदःस्वरूपमित्यनेनाभेदस्वरूपसिद्धिरिति कस्त्वदन्यो मन्येत? सप्रतियोगिकत्वाप्रतियोगिकत्वविकल्पोऽपि, भिन्न इति व्यवहारमात्रस्य प्रतियोगिनिरूपिताकारे व्युत्पन्नत्वात् प्रतियोगिसाकांक्षतेति निरस्तः ।  \nस्वरूपधर्मभेदसमर्थनाच्च धर्मधर्मिणोर्भेदोऽनवस्थापरिहारश्च सिद्धः ।  \nअयमत्र संग्रहः  \n\"यस्मिन् यद्दर्शने येषामध्यासो नोपपद्यते ।  \nतस्य भेदः स तेभ्यः स्यात् तदुक्तिस्तु विवक्षया'' ।। इति ।।  \nएवं तर्हि धर्मभेदपक्ष एवंगीकृतः स्यात्, न पुनः स्वरूपस्य भेदत्वसिद्धिः; तस्य भ्रमसहत्वात् इति चेत्; सत्यम्; तथाऽपि धर्मविशेषाणां धर्म्यन्तरमनपेक्ष्यैव स्वस्मिन्नन्यतादात्म्याध्यासविरोधित्वात् तेषां स्वरूपमेव स्वेषां स्वधर्मिपर्यन्तेभ्य इतरेभ्यो भेद इत्येष्टव्यम् ।  \nतच्च स्वरूपमाश्रयापेक्षया धर्मः भेद इत्यपि व्यपदिश्यते ।  \nस्वपरनिर्वाहकसमाधिश्च संवेदनादिषु त्वयाऽपि स्वीकृतः ।  \nधर्मिस्वरूपस्य न कदाचित् भेदत्वसिद्धिरिति चेन्न, अगृहीतभेदेषु केषुचित् धर्मेष्वाश्रयभेदात् भेदव्यवहारदर्शनात् ।  \nसौरभादिषु हि धर्मत्वमवगम्य कस्येदमिति सन्दिहानाः तदाश्रयविशेषदर्शनादिभिस्ततन्निष्ठतामध्यवस्यन्तःतदन्यनिष्ठादन्यतां मन्यन्ते ।  \nअतोऽस्ति धर्मिणोऽपि क्वचित् भेदत्वम् ।  \nसोऽपि धर्मी स्वधर्ममितरगतधर्मात् भिन्दानो धर्मान्तरेण भिन्न इति, न; \"निर्भेदेन भिद्यते'' इति शङ्का, येन भेदासिद्धिरनवस्थादिकं वा प्रसज्येत ।  \nयस्य च धर्मस्य धर्मी भेदः, सोऽपि कदाचित् तस्यैव धर्मिणो भेदस्स्यात्, यदा ह्याकारादिसादृश्यमात्रेण तस्यैव धर्मिणो धर्म्यन्तराद्व्यवच्छेदासिद्धिः ; यथा विलीने घृते तैलसन्देहदशायां गन्धविशेषेण तद्ध्यावृत्तिः ।  \nअतोऽत्र नान्योन्याश्रयशङ्काऽपि, अपेक्षानियमाभावात्, गन्धजातिभेदस्य   \nधर्मिभेदाप्रतीतावपि प्रत्यक्षेण पटुकरणानां प्रतीतेः ।  \nअस्फुटरूपधर्मद्वयभेदाभेदचिन्तायाच्च तद्भेदकस्याश्रयादिभेदस्य प्रत्यक्षावसिततदाकारान्तरयोगित्वेनैव सिद्धिः ।  \nएवं विषयधर्मादिषु विषयादिभ्योऽपि भेद उदाहर्तव्यः ।  \n\nयच्चोक्तम् - धर्मधर्मित्वादिग्रहो भेदग्रहात् ततश्च स इत्यन्योन्याश्रय इति तदपि न; तयोर्भेदानभ्युपगमात् ।  \nधर्मधर्मित्वादिरेव हि भेद इष्यते ।  \nतथा आत्माश्रयापात इति चेन्न; तस्यैव तत्र हेतुत्वानभ्युपगमात् ।  \nप्रत्यक्षादिसामग्रीवशादेव हि तद्ग्रहः समर्थित एव ।  \nस च जात्यादिरूपभेदः प्रत्यक्षादियोग्य इति ।  \nयच्च वस्त्वन्तरसिद्धौ एकविधिरन्यव्यवच्छेदः, व्यवच्छेदसिद्धौ वस्त्वन्तरसिद्धिरिति - तदपि न; वस्तुनोर्द्वयोरपि प्रतिनियतधर्मविशिष्टतया प्रत्यक्षादिर्भिग्रहणात् तावत एव व्यवच्छेदग्रहरूपत्वात् ।  \n\nयच्चोक्तम् - अविद्यावशात् भेदग्रहः; तत्र चाविचारितरमणीयतैकवेषत्वात् वस्तुतो विचारासहत्वान्न कश्चिद्दोष इति; तत्र किं प्रत्यक्षस्यैव शिरसि भारोऽयं निक्षिप्यते ।  \nतत्प्रामाण्यसिद्ध्यर्थमिति चेत्, तदपि वा किमर्थं न परित्यज्यते ।  \nलोकविरोधादिति चेत्, तुल्यं विकल्पेऽपि ।  \nतत्सिद्धेः स्वरूपमात्रे बाधकाभावादिति चेन्न, भेदेऽपि बाधकाभावस्योक्तत्वात् ।  \nअस्तु तर्हि प्रत्यक्षमप्यप्रमाणमिति चेत्, हन्त! तर्हि तत्सिद्धस्वरूपमात्रस्यापि मिथ्यात्वात् जितं माध्यमिकैः ।  \nकेनाप्यसिद्धं तत् स्वतस्सिद्धमिति चेत्, तथाभावे तस्य किं त्वया प्रमाणमुपन्यसनीयम् ।  \nन किंचिदिति चेत्, साधु सिद्धान्तः समर्थितः ।  \nअथ प्रत्यक्षादिकमेव किमप्रमाणमपि प्रमाणतया उपन्यस्तं कार्यकरम्? तथा च सति परपक्षप्रतिक्षेपः कस्यापि न सिद्ध्येत् ।  \nपरैः   \nप्रमाणतयाऽभ्युपगमात् तदुपन्यास इति चेत्, न तावता निर्णायकत्वम्, तत्त्वव्यवस्थित्यसिद्धेः ।  \nकिंच स्वयंप्रकाशप्रत्यक्षेणापि सकलेतरव्यावृत्तमेव प्रत्यग्वस्त्ववभासत इत्यतोऽपि भेदः प्रत्यक्ष एष्टव्यः; अन्यथा जडतादात्म्यप्रसङ्गात् , आकारभेदानभ्युपगमेन सामान्यस्फुरणायोगात्, तावतश्च भ्रमसहत्वेन भेदत्वासिद्धेश्चेति ।  \n\n।।इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषुशतदूषण्यां भेददूषणनिस्तारवादः त्रयोदशः ।।13।।"
              },
              {
                "author": "Nrisimharaja",
                "commentary": "13 ---\nननु पूर्ववादे सन्मात्रग्रहो न संभवति भेदानामपि ग्रहसंभवात् इति यदुक्तं तदयुक्तं । भेदानां दुर्निरूपत्वादित्याक्षेपसंगत्या निरूपयन् वादार्थसंगृह्णाति ।श्रीमल्लक्ष्मणेति। भेदं विभत्सतामित्यादिना वादार्थसंग्रहः ।\nयदेतदिति। एतच्छब्देन वक्ष्यमाणपूर्वपक्षस्संगृह्यते ।मर्मपरिधट्टनं - मर्मवेधनं स्वव्याघातास्तव वचनमिति यावत् । व्याघातप्रकारस्सिद्धान्ते वक्ष्यते ।शुक्तिरजतादीतिभेदे भासमाने अध्यस्ताभेदप्रत्यक्षप्रतीत्यसंभवादिति भावः । निवृत्तिः - अभावः । आदि शब्देन वक्ष्यमाणकरतलप्रसाराणि गृह्यते । अस्तु स्वरूपपरिग्रहः तथापि भ्रमसंभव इत्यत्राहअवगतेति । कथं चेति। अध्यासाभावे प्रतिपन्नोपाधौ निषेधरूपबाधो न स्यादिति भावः ।न चेदिति। भ्रमात्प्राक् स्वरूपग्रहाभावे तदानीमिदमिति व्यवहारो न स्यात् ।न स्याच्चाधिष्ठानसामान्यग्रहलक्षणकारणाभावेन भ्रमोऽपीत्यर्थः । दूषणान्तरामाहघटोभिन्न इति। तत्र हेतुमाहभिन्नशब्दस्येति। दूषणान्तरमाहयदि चेति। यदि पटस्वरूपमेव घटाद्भेदः तदा कुड्यादेः पटान्यस्य सर्वस्य पटे स्वरूपत्वाभावात् घटाभेदस्यात् । एवं घटस्यैव पटभेदत्वात् कुड््यादीनां पटाभेदोपि वक्तव्यः । घटपटयोरूभयोरपि तदितरत्परस्पर तादात्म्यं वक्तव्यमिति सर्वतादात्म्यं प्रसज्येतेति भावः । ननु तत्तद्वव्यक्तीनां सर्वासामपि धटभेदेत्वावच्छिन्नसर्वतादात्म्यमिति शंकतेअथैतद्दोषेति। सर्वासां व्यक्तीनां धटभेदत्वे धटभेद इत्यनुगतव्यवहारनियामकस्यानुगतस्य भेदत्वाख्य धर्मस्यासंभवात् स्वरूपेणैवानुवृत्तत्वाच्चेति सर्वस्यापिघटव्यतिरिक्तस्य तादात्म्यं प्रसज्यते ।तथा पटस्यापि वाच्ये सर्वतादात्म्यं प्रसज्यत इति परिहरति ।घटव्यतिरिक्तेष्विति । प्रतियोगिस्मृत्य भाव इति। सप्रतियोगिकपदार्थ ज्ञानस्य प्रतियोगि ज्ञानसाध्यत्वादिति भावः ।न चेदिति ।भेदा ( ) त्यर्थः ।\nकिं धर्मधर्मिणोरैक्याद्धर्मधर्मि भेदो नास्तीत्युच्यते । किं वान्यतर परिशेषात् । तत्राद्ये स्वरूपपक्षोक्तदोषः । द्वितीये धर्मिपरिशेषो वा धर्म ( ) वेति विकल्पाभिप्रायेणाद्यं दूषयति ।धर्मधर्मिणोरितिअभेदादिति। भेदाभावदित्यर्थः ।धर्मभेदाभावादिति। धर्मभूतभेदस्याभावादित्यर्थः । द्वितीयं दूषयतियद्वेति।तत्रान्योन्याभावः पृथक्त्वं वा भेदोस्तु सप्रतियोगिकत्वादित्यत आहएवं चेति। तयोरपि स्वरूपं वा धर्मो वेति विकल्पदूषमाक्रान्तत्वात्प्रकारान्तरासंभवात् न तयोर्भेदत्वमिति भावः ।\nकिं च धर्म धर्मिणोरिति। भेदतद्धर्मिणोरित्यर्थः । आश्रयप्रतियोगिनोःभेदाश्रयप्रतियोगिनोरित्यर्थः ।तदाकारः तत्तदसाधारणाकारः । एवं च धर्मितया प्रतियोगितया च भेदाद्धर्मिप्रतियोगिनोर्ग्रहण एव भेदग्रहणं ।भेदग्रहणे सत्येव च धर्मित्व प्रतियोगित्वग्रहणं ऐक्य ग्रहे, तदसंभवादित्यर्थः । ननु विधेरेव व्यवच्छेदरूपतया तद्ज्ञाने कथमितरेतराश्रयत्वमित्यत्राहवस्त्वन्तरसिद्धाविति। किं विधेः स्वापेक्षयापि व्यवच्छेदरूपत्वं किमितरापेक्षया । नाद्यः विरोधात् । न द्वितीयः एकविधेरेवान्यव्यवच्छेद इति वदता वक्तव्यं - किं धट इत्याकरकोविधिः पटदेर्वव्यवच्छेदः न घटादिति । कुतः धटस्य तदन्यात्वादिति चेत् पटस्यान्यत्वे सिद्धे धट इत्याकारकविधेः तद्वयवच्छेदसिद्धिः । पटेव्यवच्छेदता सिद्धौ च धटात्पटस्य वस्त्वंतरसिद्धिरित्यन्योन्याश्रयतेत्यर्थः । इति चेत्यनन्तरं परस्पराश्रयतेत्यनुषंगः ।उभयथापीति। अनेकत्वेनोपस्थित्या हि धर्मधर्मिभावप्रसंग इति भावः।\nअविद्यामाहात्म्यादिति - प्रत्यक्षस्योक्तदोषैर्भेदविषयत्वासंभवात्सन्मात्रविषयत्वं अविद्यामाहात्म्यात्तु सकलदोषतिरस्कारे कोपि भेदभ्रम उत्पद्यत इत्यर्थः ।अविचारेति। दोषमूलकज्ञानस्य सिद्धकारणानपेक्षत्वादिति भावः ।वस्तुत इतिआपाततो विचारसहत्वेन ज्ञानमात्रमिति भावः । तदुपकरणंतर्कादि तदवान्तर भेदः - प्रमाणप्रमेयतदुपकरणावान्तरभेदः । भेदश्च व्यवस्थाचेति द्वंद्वः । इदमेव प्रमाणं प्रयोक्तव्यं इदमेव कथा प्रवर्तनीयाः एत एव निग्रहाः उद्भावनीयाः इत्यादिसमयबन्धो व्यवस्था ।स्ववचन विरोधे इति। प्रमाणादिभेदवचनस्य भेदो नास्तीति वचनेन विरोधप्रसंगः । स्वसाध्यं भावरूपाज्ञानादिभेदसाधकत्वाभिमतप्रमाणस्य भेददूषकाद्भेदस्सिद्धो नवेति विकल्प्य द्वितीये दोषमाहकिंचासिद्धभेदेनेति।आद्य आहअन्यथेति।नन्वविद्याधीनत्वेपि भेदस्य ज्ञाने नियमो वाच्यं । अन्यथा धट एव पटज्ञन प्रसंगात् ।नचेष्टापत्तिः । उक्तदोषादित्यत्राहदिगिति। तदर्थस्तु नियमरूपायाविद्यकत्वेन तदसंभवस्येष्टत्वात् । नचधटे पटज्ञानप्रसंगः । सत्येव घटज्ञानविषये पटज्ञानस्येष्टत्वात्सर्वाध्या साधिष्ठानत्वात्सत इति।\nधर्मधर्म्यादि विकल्पदूषणं पश्चादुद्धरिष्य प्रथमतः प्रतीत्या भेदं साधयति ।न तावदित्यादिना। अन्योन्याश्रयदोषानतीतः । कथमिति चेत् किमन्योन्याश्रयणोद्भावनात्प्रतीत्य तद पह्नवोभिप्रेतः । उत प्रतीतिसंभवेऽपि कारणापह्नवेन प्रतीतेर्मिथ्यात्वं । \nयद्वा अनिर्वचनीयकारणात्वात्प्रतीतेर्मिथ्यात्वं । किं वा निर्विषयत्वं।अथवा बाध्यविषयत्वमिति विकल्पमभिप्रेत्याद्यं दूषयति ।नतावदिति।स्ववचन विरोधः। अविद्यामूलो भेदग्रह इति स्ववचन विरोधः । प्रतीत्यभाववचनं । अभावमभ्युपेत्य प्रतीत्यभ्युपगमनं त्वदीयभाष्यविरुद्धं चेत्याहतथा सतीति। भेदप्रतीत्यपह्नवे सतीत्यर्थः । युष्मदस्मत्प्रत्ययावेवयुष्मदस्मदर्थभेदप्रत्यये, विषयविषयिणोरित्यादिना भेदश्चाभ्युपगत इत्यर्थः । द्वितीये आहतेन च भेदेति ।मथ्यात्वस्यापि कार्यत्वात्कारणं वाच्यमित्यर्थः। अन्यथेति। चार्वाकमते निर्हेतुकं कार्यमिति भावः । नित्यत्वतुच्छत्वयोरित्यकार्यस्य सत्वे ब्रह्मवत्सत्यत्वं समत्वे शशविषाणवत्तुच्छत्वं स्यादित्यर्थः । तृतीयं प्रतिवक्तिन च दुर्निरूपमिति। ननु विशेषतो निरूपणाभावोऽभिप्रेतइतिचेत्किमस्मन्मते निरूपणाभावः उत त्वन्मतेन । आद्ये इत्याहअन्वयेति। नचाधिकरणग्रहणपक्षर्योमानाभावादभेदप्रतीतौ साक्षत्वानुभवाच्चेति भावः । द्वितीयेआहभवतापीति।अन्यथेति। अविद्याकारणकत्वाभाव इत्यर्थः । चतुर्थं दूषयतिन चास्येति। स्ववचनभवद्भाष्य विरोधादित्यर्थः ।स्व बाध्येति। प्रतीतेर्निर्विषयतयाभेदगोचरप्रतीतेरभावात्तन्निरासानुपपत्तेरित्यर्थः । पंचममाशंकतेअतो बाध्येति। ननु भेदाभावग्राहित्वे कथं भेदस्थिरीकरणं तथा सत्यतिप्रसंगादित्यत्राहभेदाभावोऽपीति। अन्यथा भेदाद्भिन्नत्वेन सिद्ध्यभावे तदसिद्धेःभेदाभावसिद्धेः। तत्सिद्धे हेत्विति। यदि भेदाद्भिन्नत्वेन सिद्धावपि भेदाभावसिद्धिः तदा भेदात्मकतयैवा अभेदसिद्धयैवा भेदसिद्धिस्यादित्यर्थः । एवमप्युक्तदोषाणां प्रतिक्षेप इत्यत्राहएवं चेति।सामान्यत इति। धर्मधर्मित्वविशेषानादरेणेत्यर्थः ।\nउत्तरापेक्षायामप्याहया चेति । निष्फलत्वादिति। भेदाभावलक्षणफलासिद्धेरित्यर्थः ।अन्यथेति। भेदाभावरूप फलसिद्धावित्यर्थः । इदमुपलक्षणं । उपजीव्य विरोधोऽपीति ध्येयम् ।न पुनरिति। स्वरूपधर्मयोरेकत्वादिति भावः । नन्वेकविषयत्वमात्रेण न पर्यायता । नीलमुत्पलमितिवदित्यत्राहन चेति। भेदमात्रनिरासे प्रवृत्तिनिवृत्तिभेदस्यापि निरासाद्धर्मत्व - धर्मित्वयोर्ह््युपाध्योर्भेदाभावादित्यर्थः ।प्रातीतिकेति। सुप्रसिद्धधर्मधर्मिभेदमुल्लंघ्य प्रवर्तत इत्यर्थः । पूर्वोक्ताभ्युपगमबाधं परिहर्तुमाहपारमार्थिकेति। विमर्शविषयभूतभेदो विमर्शभेदः । तन्मूलं तदवलंबनं तद्विषयं दूषणं प्रवर्तत इत्यर्थः । पारमार्थिको दोषो दूष्यत इति यावत् । तथा वाभ्युपगतस्य प्रतीतिसिद्ध भेदस्वरूपस्या निरासान्नाभ्युपगमबाध इति भावः । किं प्रतीतिसिद्धभेदस्वरूपादन्यस्यैव पारमार्थिकभेदस्य दूष्यत्वं किं वा प्रतीति सिद्धे भेद एव पारमार्थ्यनिरसनमिति विकल्पमभिप्रेत्याद्यं दूषयतिविमर्शभेदस्यापीति। तथा चापारमार्थिकभेदस्य दूष्यत्वासंभवान्निर्विषयदूषणं स्यादिति भावः । द्वितीय्य आहस्वमूलघातेति। पारमार्थ्यधर्ममात्रनिरासपारमार्थ्यरूपेण भेदस्यैव निरासेपि दूषणमूलभूतपरमार्थ भेदस्यादित्युपजीव्यबाधोऽभ्युपगमविरोधश्चेति भावः । येन परमते भेदो निश्चीयते तत्किं स्वाघातकासहिष्णुः उत तत्सहिष्णुः आद्ये आहअंगीकृतेति ।यद्यनंगीकृतमूलघातकं तदा तेन विरोधाद्दूषणप्रवृत्तेः पारमार्थतयैव भेदस्सिध्येदित्यर्थः । द्वितीयआहअन्यथेति। ननु माभूद्भेदनिश्चयः । परोक्तप्रतीतित्वमात्राद्विकल्पस्यादित्यत्राहतन्मूलेति। निश्चयमूलो हि विकल्पः न प्रतीतिमात्रादित्यर्थः । ननु न वयं विकल्प्य दूषणं ब्रूमः येन मूलघातः किन्तु अनुपलब्धेरेव भेदस्य बाधं ब्रूम इत्यत्राह(न तन्मूलेति) न चानुपलब्धेरिति । विकल्पेन किमिति ।विकल्प्यं दूषणं न ब्रूमः । अपित्वनुपलब्धिवशादेवबाधं दूषणं ब्रूम इत्यर्थः ।तथा सतीति। ख्यातिबाधाभ्यां ह्यनिर्वचनीयत्वमनुपलब्धस्य तदसंभवादित्यर्थः ।उपलंभस्यैव सत्वेन अनुपलब्धिरसिद्धेत्याहसंविदिति।\nभेदः स्वरूपं धर्मो वेति विकल्प्यदूषणं जातिरिति दूषयतिकिंचेति।तदारोपसंभवादिति ।नचा भेदस्य स्वरूपत्वेपि तिरोधानाद्भ्रम इति यदि तदा स्वरूपस्य भेदत्वेपि समानमिति भावपर्यायत्वादिति भिन्नो घट इत्यत्रेवेत्यर्थः । आदिशब्देन घटो घटवदित्युक्तं ।स्याद्धटो भेद इति ।व्यवहारश्च स्यादिति विवक्षितं ।धर्मधर्मिभावस्येति। ननु सिद्धान्ते स्वरूपस्यापि भेदत्वांगीकारात् भिन्न इति धर्मधर्मिभावेन व्यवहारः कथमिति चेन्न । भिन्न इति व्यवहारस्य धर्म धर्मिभावनिबंधनत्वासिद्धेः । तस्य भेदाप्रयोज्य संबन्धमात्राधीनत्वादिति भावः ।भेदो धर्म इति। पक्षे भेदस्याप्यधिकरणप्रतियोग्यादिभिर्भेदोऽस्तिनवेतिविकल्प्य प्रवृत्तिदूषणमभेदो धर्म इत्यत्रपिस्यादित्यत्राहयद्यभेद इति।स एवेति। भेदभ्रमानुपपत्तिर्दोष इत्यर्थः।त्वदुक्तेति। इतीत्यनेन भेदस्स्वरूपं धर्मोवेत्याशंक्योक्तोर्थः परामृश्यते । भेदास्स्वरूपं धर्मोवेति विकल्पयता परेण हि प्रकारान्तराभावाद्यद्येकत्र स्वरूपं सर्वत्रापि स्वरूपमेव क्वचिद्धर्मत्वे तु सर्वत्रापि धर्म एवेति मर्यादा विवक्षिता । अभेदेऽपि तादृशमर्यादाकल्पनेन दूषणोक्तौ किमुत्तरमित्यर्थः। उपलंभ इति चेदिति। शुक्त्यादि स्वरूपग्रहेपि भेदभ्रमदर्शनात्तत्राभेदो धर्मः शौक्ल्यादिस्वरूपग्रहे तद्भेदभ्रमदर्शनात्तत्र स्वरूपभेद इति यथोपलंभं स्वीकारेण न दोष इति \nचेदित्यर्थः ।न काचिदिति। नास्माभिरभेद दूषणपरिहारः कार्यः । तथा च तद्दूषणे इष्टापत्तिरिति भावः ।किमर्थ इति। जीवब्रह्मणोरभेद समर्थनार्थमेव भेदापन्नपातो नेष्टापत्तिरिति भावः ।अन्यार्थ एवेति। भेददूषणमभेदसमर्थनार्थं न भवति । किंतु भेदासिद्धय इति भावः ।अप्रतिष्ठेति। माध्यमिकवत्सर्वशून्यत्वानंगीकारात् अंगीकृतस्य ब्रह्मणस्स्वात्मकजीवाभेदाभ्युपगमाद भेदनिरासो नेष्ट इति भावः । ननु वयं भेदापह्नवेनाद्वैतं साधयामः । येन भेदवत्तैरेव तर्कैरभेदस्यापह्नवस्यात् । किन्तु तर्कै र्भेदनिरासमात्रं कुर्मः । न चा भेदस्यापि तन्नयायेन निरासः । दृढतरप्रमाणसिद्धेःतर्काणामप्रवृत्तेरित्यभिप्रायेण शंकतेन भेदेति। द्वैताभावत्वेनैव सिद्धिरद्वैतसिद्धिः । स्वप्रकाशश्च न तादृश इतिनाद्वैतस्य स्वतसिद्धिरित्यभिप्रायेण परिहरतिनाद्वैतमिति। स्वरूपेणसिद्धिरद्वैतसिद्धिः कुतो नेत्यत्राहअन्यथेति।अद्वैतमित्याकारकत्वाभावे स्वरूपमात्रप्रकाशस्य संशयसहस्याद्वैतसिद्धित्वं न स्यादित्यर्थः ।भेद स्वरूपस्य दुरपह्नवत्वमाहअस्मादिति। ननु माभूद्भेदवदभेदोऽपि न चैतावता माध्यमिकमतापातः । वस्तुस्वरूपमात्रांगीकारादपि तन्मतनिरासादित्याहन चेति। अन्यतराभावस्यान्यतरसत्वव्याप्तत्वात् । उभयाभावः उभयसत्वप्रसंगात् । अनुभवात्मकत्वं व्याहतमित्यर्थः । ननु भेदवादिनापि त्वया भेदोंगीक्रियते नवा । आद्ये स एव व्याघातः । द्वितीये सर्वस्यापि स्वात्मनाप्यभेदाभावे माध्यमिकमतापात इत्यत्राहन च वयमित्यादिना। तर्हि तस्माद्भेद इत्यत्राहअत इति।\nविकल्पन्यूनत्वदोषमाहअथ यावदिति । धर्मान्तराणामिति ।चंदनगंधस्य कस्तूरिकागंधाद्भेदो अस्ति स च भेदः गंधाश्रयचंदनाद्येव । न च भेदाश्रयो गंधो न वा तद्धर्म इति तदितिरिक्तकोप््यन्तरं संभवतीतिभावः । कोट््यन्तरमाहउभयं वेत्यपीति ।क्वचिद्धर्मः क्वचिद्धर्मीतिकोटयंन्तरं कुतो नोक्तमित्यर्थः ।स एवेति।एवकारेण धर्ममात्र भेदवादः स्वरूपमात्र भेदवादश्च व्यवच्छिद्यते । अंगीकारे हेतुमाहयथा संभवमिति। स्वमतेप्येकजातीय्यस्यैवाभावत्वासंभवादिति भावः । कथमुभयोर्भेदत्वमित्याशंकायां भेदलक्षणसत्वादित्याहव्यावृत्तेरिति। स्वरूपे लक्षणं दर्शयतिस चेति। शौक्ल्यादिग्रहे सति काष्ण््यादिभ्यो व्यावृत्तिव्यवहारदर्शनात् शौक्ल्यादिस्वरूपमेव भेद इत्यर्थः । धर्मस्य भेदलक्षणयोगितामाहक्वचिद्धर्मश्चेति। तस्य भेदत्वमुपपादयतिशुक्तिरजतभ्रमादेरिति। अत एव स्वरूपपक्षोक्त लक्षणोक्तदोषोपि नास्तीत्याह ।न भ्रमाद्यनुपपत्तिरिति। ननु स्वरूपस्यापि भेदत्वात्कथं तद्ग्रहेदभ्रम इत्यत्राहन हीति।धर्म्यपेक्षया स्वरूपं न भेदः ।अपितु धर्म एवेत्यर्थः । ननु धटत्वादेर्भेदकत्वे धटोभिन्न इति पर्यायता प्रसंगः ।घट इति व्यवहारवत् भिन्न इति व्यवहारोपि प्रतियोगिनिरपेक्षस्यात् ।\nअन्यतरपद वैयर्थ्यं च स्यादित्यत्राहघटोभिन्न इति। प्रवृत्तिनिमित्तभेदान्नदोष इति भावः ।व्यावृत्तेति।यत्संबन्धेन यत्र यद्वयावृत्ति व्यवहार प्रयोजकं यत् तत्संबंधेन तत्र तद्भेदस्स इति विवक्षितं । तेन शौक्लस्येतरभेदत्वे स्वाश्रयीभूत घटापेक्षयापि भेदतया घटेऽपि घटभेदप्रसंग इति निरस्तं । तस्य स्वाश्रयाद्भेदत्वेपि नाधाराधेय भाव संबन्धेन तत्र तद्वयवहार प्रयोजकत्वं किन्तु अभेदसंबन्धेनैव व्यवहार प्रयोजकत्वमिति तेन संबन्धेन तद्वति स भेदो न भवतीति धटेऽपि न तद्भेदप्रसंगः । एवं शौक्ल्यस्य धर्मिणितदशौक्ल्यादि भेदत्वेपि शौकल्य भेदप्रसंगोऽपि नास्ति । तस्य धर्मिण्याधाराधेय भावसंबन्धेनैवेतरभेदत्वात् ।शौक्ल्ये तादृश संबन्धेनाभावादिति दिक् ।भ्रान्तीति।भ्रान्तिप्रतिपक्ष उपलंम्भो यस्येति बहुव्रीहिः । तथा चायमर्थः । यस्मिन्नधिकरणे यदुपलंभो यदभेदज्ञान विरोधि तदधिकरणक तत्प्रतियोगिकभेदत्वं तस्यैवेत्यर्थः । यदुक्तं पटादिस्वरूपाणां प्रत्येकं घटाद्भेदे घटाद्व्यावृत्त इत्यनुगतव्यवहारस्य निर्विषयत्वेन बाधादनुवृत्तत्वांगीकारे सर्वतादात्म्यप्रसंग इत्युक्तदोषमुद्धरतिअत एवेति। सार्वत्रिकप्रयोगयोग्य प्रवृत्तिनिमित्तयोगाद्भिन्नेष्वप्यनुगत भेदव्यवहारोपपत्तेरित्यर्थः ।अनुवृत्त्यादिति। यद्यपि घटभिन्नवस्तुस्वरूपाणां परस्परानुवृत्त्या तेषां परस्पर तादात्म्यसिद्धावपि घटतादात्म्यासिद्धेः न सर्वतादात्म्यं तथापि पटभेद(स्य) व्यवहारविषयाणां पटभिन्नवस्तुस्वरूपाणां परस्परानुवृत्तिरादिशब्देन ववक्षिता । तथाच कुड्यादीनां घटपटोभयतादात्म्यात्सर्वतादात्म्यप्रसंग इति भावः ।स्वरूपशब्दवदिति।यथा स्वरूपशब्दविषयाणां परस्परनुवृत्त्यभावेऽपि न स्वरूपशब्दस्य निर्विषयत्वं तथेत्यर्थः । दृष्टान्तोऽसिद्धः । तत्रानुवृत्तस्य विषयत्वसंभवादित्यत्राहघटस्वरूपमिति। भेदोल्लेखबलान्नस्वरूप शब्दार्थानुवृत्तिरिति भावः ।तत एवेति। अनुगतव्यवहारस्य निर्विषयत्वप्रसंगादेव स्वरूपमात्रं न भिद्यतइति भावःस्वधीति। घटस्वरूपं पटस्वरूपाद्भिन्नं ब्रह्मस्वरूपं जडस्वरूपं न भवतीति स्वधीवचन विरोधः।न चाननुगमः । समभिव्यहृतविशेष्यांशत्वं स्वरूपत्वमिति नानुगतव्यवहारस्य निर्विषयत्वमिति भावः । दूषणांतरमाहतेनेति । भेदस्वरूपमिति। व्यवहारात्तेनापि सर्वतादात्म्यं प्रसज्येत । नच तद्युक्तं विरोधादिति भावः ।प्रतियोगिनिरूपिताकारे व्युत्पन्नत्वादिति। दीर्घत्वस्य परिमाणत्वेपि दीर्घत्वाकारव्यवहारस्येव भिन्नत्वाकारव्यवहारस्यापि प्रतियोगिकत्वमिति भावः ।\nयस्मिन्नेतिद्दर्शन इति। ननु शुक्तित्वदर्शनेऽपि तस्यां रजतसंसर्गारोपात्कथं तस्य रजतभेदत्वं । किं च घटात्यन्ताभावेज्ञाते तत्र \nघटसंसर्गाध्यासायोगात् घटात्यंताभावे घटभेदस्यात् । तथाच तद्वतो घटस्य घटभिन्नत्वप्रसंगः । किंच घटत्वादेः घटापेक्षया भेदस्तदन्यस्यात् यस्मिन्यद्दर्शन इत्यभावात् । न च यद्दर्शनं यत्र यदध्यास विरोधीति विवक्षितं घटत्वादेर्दर्शनस्य स्वस्मिन् तदन्यथाध्यास विरोधित्वादिति वाच्यं । तथा सति घटेपि घटभेदप्रसंग इति चेन्न । यद्रूपेण ज्ञायमाने यत्र येन संबन्धेन यस्यज्ञानं यद्रूपेण ज्ञानमान यत्तादात्म्यज्ञानविरोधि तेन संबन्धेन तस्य तत्प्रतियोगिको भेदः । एवं च घटत्वं स्वस्मिन् तादात्म्यसंबन्धेन ज्ञातमन्यतादात्म्यज्ञानविरोधीति तंत्रभेदः । घटेतु संसर्गसंबन्धेन ज्ञातमिति तादात्म्यज्ञानविरोधीति पटादिभ्यो घटस्य भेदः । न च घटस्यसंसर्ग संबन्धे घटत्व ज्ञानं स्वतादात्म्याध्यासविरोधित्वात्स्वयमेव स्वस्माद्भेदस्यात् इति वाच्यं । इष्टत्वात् ।नचैवमस्मिन्नपि भेदव्यवहारप्रसंगः । यत्र भेदज्ञानविरोधि तत्राधिकरणे भेदव्यवहार प्रयोजकत्वादिति दिक् । ननु यदि घटत्वादिकमेव भेदः तस्मिन् गृहीते घट इति व्यवहारवत् भिन्न इति व्यवहारोऽपि स्यादित्यत्राहतदुक्तिस्त्विति। भिन्नशब्दस्य प्रतियोगिनिरूपिताकारे व्युत्पन्नत्वात् तदाकारविवक्षायां तथा व्यवहार इत्यर्थः ।\nसत्यमिति। अवधारणांशो नांगीकृतः ।धर्मविशेषाणामिति। ननु दंडिन्यदंडिभ्यो भेदो दंडो न स्यात् । दंडस्वरूपे ज्ञातस्य दंडितादात्म्याध्यासात् किं चादंडिभ्यो भेदो न स्वरूपस्स््यात् । तन्निष्ठधर्मदंडदशायामपि दंडिभेदव्यवहारापत्तेः । नच दंडाभावः तस्यातिरिक्तस्याभावात् भावे वा सर्वत्र तथास्तु ।किं च जातिगुणादीनां स्वरूपस्याश्रयत्वाद्भेदत्वं न स्यात् । तद्ज्ञानस्य शुक्लोघट इत्याश्रय तादात्म्य सहत्वादिति चेन्न दंडत्वादिकमेव भेदः । परंपरासंबन्धेन तदध्यासविरोधित्वाद्दंडिन्यदि तात्कालिककालापि संबन्ध एव भेदः । तस्याभावाद्दंडिनि भेदव्यवहारायोगात् । नापि जात्यादेराश्रयाद्भेदत्वादभावः । यं धर्ममादाय घटो घटत्वमिति पर्यायत्वाभावः तादृग्धर्मस्यैव भेदत्वात् । तद्दर्शने च अन्यतादात्म्याध्यासाभावादिति दिक् । ननु यदि घटत्वमेव भेदस्तर्हि तद्ज्ञानमात्रात्स्वरूपव्यवहारवत् भेद इति व्यवहारोऽपि स्यादित्यत्राहतच्चेति। यथा घट इति स्वरूपेण व्यवह्रियमाणघटत्वं घटेन सहाश्रयाश्रयिभावविवक्षायां धर्म इति व्यपदिश्यते तदा तत्प्रतियोगित्वविवक्षायां घटाद्भेद इति व्यपदिश्यत इत्यर्थः । स्वरूपनिर्वाहकत्वसमाधिः परैरभ्युपगम्यत इत्याहस्वपरेति।संवेदनं - संवित् । तस्य स्वसिद्धपरसिद्धंस्वव्यवहारपरव्यवहार प्रयोजनस्योक्तत्वादित्यर्थः विकल्पायन्यूनतोद्भावनसमये स्वाश्रयस्य स्वरूपधर्मबहिर्भावादिति धर्मिणोपि भेदत्वमुक्तं तदुपपादयितुं शंकतेधर्मिस्वरूपस्येति । अगृहीत भेदेष्विति ।स्वरूपतो धर्मतो वेति शेषः । सौरभे गृहीते तदाश्रयानवगतिदशायां तैलघृतगंधयो र्वैषम्यमगृहीतवतो पटुकरणस्य भवति संशयः किं तैलस्यायं गन्धः उत ततोऽन्य इति । तत्रधृतरूपाश्रयविशेषे निश्चिते सति तैलादिगन्धो नेति भेदव्यवहारात्तत्संशय निवृत्तेश्चाश्रय एव भेदइत्यर्थः ।ननु धर्म्यपि किं भिन्नमेव धर्मं भिनत्ति उत निर्भेदमेव द्वितीयेऽतादृशेन न भिन्नत्वसिद्धिः । अनेनापि धर्मस्यैव धर्मि भेदकत्वस्य वाच्यत्वात्तस्य च धर्माधीन भेदत्वेन्योन्याश्रय प्रसंगात् । निर्भेदस्यैव धर्मस्य धर्मिभेदकत्वं वाच्यं । तच्च न संभवतीत्युक्तं । किंच निर्भेदस्यैव भेदकत्वे भिन्नयोरंशयोर्भेदकं तस्यापि तन्निष्ठेन तेन धर्मेण भेदः तत्रापि यदेकं तस्यापि तेन भेद इत्यनवस्था स्यात् । ततश्च परमाणूनामपि भेदे तदंशस्यापिभेदे न चैकस्याऽसिद्धेश्शून्यतापत्तिश्चेत्यत्राह ।सोऽपि धर्मीति। धर्मान्तरेत्यनेन अन्योन्याश्रयः परिहृतः ।यस्यधर्मस्य धर्मिभेद्यत्वं ततोऽन्यस्य धर्मिभेदकत्वान्नान्योन्याश्रय इत्यभिप्रायः ।येनेति। येन निर्भेदेन भेद्यत्ववचनेनेत्यर्थः । ननु विलीनधृतादौ तैलादितादात्म्यसंदेहस्य सौरभ विशेषोपलंभादेव निवृत्तिः ।अत एव धर्मिणो भेदकस्य स एव चेद्धर्मिणो भेद्यते व्यक्त एवान्योन्याश्रय इत्यत्राहयस्यचेति । कदाचिदिति।यदा स्वयं धर्मी भिद्यते न धर्मिण स्वयं भेदक इति तात्पर्यं । ननु तादृशधर्मस्य नियमतो धर्म्येव भेद इवकदाचिदपि कथं तस्य धर्म भेदकत्वमन्योन्याश्रयादित्यत्राहअपेक्षेति। परस्परापेक्षानियमाभावादित्यर्थः ।तत्र धर्मस्य धर्म्यपेक्षा नियमाभावमुपपादयतिगंधजातीति। धर्मिणो स्वभेदस्य धर्मापेक्षा नियामाभावमुपपादयति ।अस्फुटेति। अत्रेदं तत्वं गंधादिस्थले गन्धगतविशेष एव भेदः । स एवाश्रयस्यापि घृतस्य भेदकः । तद्ज्ञानादेव तादात्म्याध्यासनिवृत्तेः । आश्रयोऽपिन भेदकः । निर्भेदस्य भेदत्वायोगात् । भेदसिद्धिश्च धर्मान्तराच्चेत्स एव गंधादेरपि भेदः । तद्ज्ञानादध्यासनिवृत्तेः । न च तन्निष्ठत्वात्कथं स भेद इति शंक्यं । धर्मिणोऽपि तथात्वात्तस्माद्धर्मिभेदवचनं धर्मस्येवेति न नियमः । किन्तु तदन्यस्यापि भेदत्वमस्तीति परमिति प्रागुक्तं । धर्म्यन्तराणां भेदत्वमुदाहरतिएवमिति। विषयज्ञानं तद्धर्मे विषयत्वं । आदिशब्देन विषयो गृह्यते । घटज्ञानस्य घटविषयक ज्ञानापेक्षया घटो भेदः घटे विषयत्वस्य पटविषयत्वापेक्षया स एव भेदः । तद्ज्ञानविषयस्य तदविषयापेक्षया तद्ज्ञानं भेद इति क्रमेणोदाहर्तव्यमित्यर्थः ।\nतयोरिति। धर्मधर्मित्वादेर्भेदस्य च मिथो भेदानभ्युपगमादित्यर्थः ।तथेति। तथा सति भेदज्ञानाधीनं धर्मत्वधर्मित्व ज्ञानं भेदज्ञानं च तदेवेत्यात्माश्रय इत्यर्थः ।तस्यै वेति। धर्मत्व धर्मित्वयोर्ज्ञानस्य स्वात्मानं प्रति हेतुत्वे आत्माश्रयः । नहि \nधर्मत्वज्ञानं तत्र हेतुः । धर्मित्वज्ञानं वा स्वस्मिन्नित्यर्थः । धर्मत्व धर्मित्वादेर्भेदत्वमभ्युपेत्युक्तं । वस्तुतो जात्यादेरेव भेदत्वात्तस्य च वस्तुना सहैव ग्रहणान्नाऽन्योन्याश्रयशंकापीत्यत्राहस चेति।वस्तुनोद्वयोरिति। विधिरेव व्यवच्छेदः । स च न तस्यैव व्याघातात् । किन्त्वन्यस्यैव । अन्यत्वं च तत्तत्प्रतिनियतो धर्मः । तत्तादात्म्य विरोधी धर्मः । तत्तदपेक्षयान्यत्वमिति यावत् । तद्यथा धटाद्यन्यत्वं पटत्वं तच्च प्रत्यक्षेणेव गृह्यत इति नान्योन्याश्रयइत्यर्थः ।\nप्रत्यक्षस्यैवेति। अन्योन्याश्रयादिकं प्रत्यक्षस्यैव दोष इति तद्वर्जनभारस्तस्यापेक्षित इति किमर्थमुच्यते भेदज्ञानमात्रशिरसि किमर्थं निक्षिप्यत इत्यर्थः । प्रमाणस्यैव विचारसहत्वं नान्यस्य । तथा च प्रत्यक्षस्य प्रामाण्यसिद्धये अन्योन्याश्रयादिकं प्रत्यक्षस्यैव दोषवर्जनापेक्षेति शंकते ।तत्प्रामाण्येति। लोके हि सन् घट इत्यादौ प्रतीत्यैक्यं - प्रतीति स्वरसिद्धं तत्राऽन्योन्याश्रयादिदोषसहं प्रत्यक्षाद्भिन्नं भेद भ्रमरूपमेकं ज्ञानं । अपरं तु प्रत्यक्षप्रमात्मकं सन्मात्रविषयं दोषासहमिति कुतो ज्ञानद्वयं कल्प्यते । लाधवात् एकमेव प्रत्यक्षकरणैर्भ्रमरूपमुत्पन्नमस्त्विति अतिशयेन परिहरतितदपि वेति । लोकेति। सन्मात्रप्रत्यक्षेन्योन्याश्रयादिदोषाणां लोकविरोधात्परित्यज्यत इत्यर्थः ।तुल्य विकल्पेति। लोकविरोधस्य भेदज्ञानमात्रेऽपि तुल्यत्वादित्यर्थः । बाधितं विषयत्वरूप वैषम्यं शंकतेतत्सिद्ध इति । सदिति। प्रत्यक्ष बधाभावात्प्रमाणं भेदविषयत्वे चान्योन्याश्रयादिदोषग्रासान्नप्रामाण्यं स्यादतो ज्ञान भेदः कल्प्यत इति भावः । बाधकाभावा ( ) नं तरं न परित्यक्त इत्यनुषंगः ।उक्तत्वादिति। अतो बाध्यविषयत्वमेव शिष्यत इत्यारभ्येत्यर्थः ।अस्तु तर्हीति। प्रामाण्याप्रामाण्यवैषम्यहेत्वभावात्सत्वरूप भेदोभयविषयकं प्रत्यक्षमेकमस्मत्प्रमाणं चास्त्वित्यर्थः ।तेनापीति। ऐन्द्रियकप्रत्यक्षेणेत्यर्थः। तथाभाव इति। तस्य सतस्वतस्सिद्धत्वे किं प्रमाणमित्यर्थः ।सिद्धाविति। प्रमाणाभावात्सत्स्वरूपमसिध्येदिति सर्वशून्यतास्यादित्यर्थः ।अथेति। प्रमाणतयोपन्यसनीयमितिशेषः । परिहरतिकिमिति। परपक्षाणामपितथोपन्याससिद्धप्रमाणप्रतिष्ठितत्वादिति भावः । प्रमाणतयोपन्यासमात्रान्नकार्यकरत्वं येनोक्तदोषस्यात् ।किन्तु परैः प्रमाणतयाभ्युपगतं कार्यकरमिति शंकते ।परैरिति । तावतेति। तत्तन्मतस्थैरभ्युपगतप्रमाण मात्रात्तदर्थसिद्धया तत्वव्यवस्थाया अयोग इत्यर्थः ।किं चेति। अत्र सकलतेर व्यावृत्तमित्यनेन व्यावृत्ति वैशिष्टयं विवक्षितं स्वरूपातिरिक्त भेद विशिष्टमिति यावत्अन्यथेति। स्वरूपस्य सकलेतरव्यावृत्तिरूपभेद साधकत्वात्प्रमाणान्तरस्य त्वदुक्तरीत्या असंभवाज्जडाद्भेदे मानाभावाज्जडतादात्म्यप्रसंग इति भावः । किं च स्वरूपातिरिक्तजडभेदस्यास्फुरणे प्रत्यग्वस्तुनः सामान्याकारेण स्फुरणं वक्तव्यं । स्वरूपमात्रेण वा तत्र आद्य आहआकारभेदेति। येऽपि किं स्वरूपं जडभेदः उत न द्वितीय्ये जडतादात्म्य प्रसंगः उक्त एवेति प्रथमे दोषमाहतावत इति। प्रत्यग्वस्तुस्वरूपमात्रस्येत्यर्थः । यच्चोक्तं नियमस्याप्याविद्यकत्वेनतदभावस्येष्टत्वादित्यादितन्निरासाभिप्रायेणेति शब्दः । तदर्थस्तु घटज्ञानात् घटार्थिनो नियतप्रवृत्तिर्नस्यात् व्यावहारिक व्यवस्था यास्त्वाप्येष्टव्यत्वात् । अन्यथा हेयोपादेयविभागानुपपत्तिः । सत्येव धटज्ञान विषये पटज्ञानस्येष्टत्व वचनमपि व्यावहारिकप्रातिभासिकादिव्यवस्था भंगान्निरस्तमिति ।।\nवत्सकुलजलधिकौस्तुभ नृसिंहगुरुसुतेन सिंहदेवेन कृतायां शतदूषणीटीकायां त्रयोदशो वादस्समाप्तः ।।"
              }
            ]
          },
          {
            "verse_number": 14,
            "original_text": "14 वेदप्रामाण्यपरिग्रहानुपपत्तिवादः",
            "commentaries": [
              {
                "author": "Vedanta Desika (original text)",
                "commentary": "14 --- \n  \"14 वेदप्रामाण्यपरिग्रहानुपपत्तिवादः\" \n \n।।अथ वेदप्रामाण्यपरिग्रहानुपपत्तिवादः चतुर्दशः ।।14।।  \nयदात्मानो वेदा यदनुगुणवर्णाकृतिजुषः ।  \nप्रमाणं यत्रैते नियतमपरिच्छेद्यविभवे ।  \n\nय एषामाहर्ता दनुजमथनो वाजिवदनः ।  \nस मे देवः श्रीमान् विदलयतु संमोहमखिलम् ।।  \nवेदप्रामाण्यवाङ्मात्रकञ्चुकच्छन्नमर्मणाम् ।  \nबुद्धसिद्धान्तसुहृदां सन्तः पश्यन्तु बाध्यताम् ।।2।।  \nअतीन्द्रिये हि धर्मादौ वेदाः प्रमाणमिति साधितं प्रथमकाण्डे ।  \nतदुपजीवनेन सिद्धेऽपि प्रामाण्यं शारीरके ।  \nअतस्तथागताद्यागमस्तत्त्वानुष्ठानयोरप्रमाणमिति सर्वमीमांसकसम्मतम् ।  \nतदेतत् संविन्मात्रव्यतिरिक्तमिथ्यात्ववादे न संगच्छते ।  \nतदुक्तमभियुक्तैः -   \n\"प्रमाणत्वाप्रमाणत्वे पुण्यपापादि तत्फलम् ।  \nविध्यर्थवादमन्त्रार्थनामधेयादिकल्पना'' ।  \n\n\"सर्वेषु लक्षणेष्वेव स्वप्रमाणगणे स्थितिः ।  \nवचनव्यक्तिभेदेन पूर्वसिद्धान्तपक्षता'' ।  \n\n\"कर्मभ्यः फलसम्बन्धः पारलौक्यैहलौकिकः ।  \nसर्वमित्याद्ययुक्तं स्यादर्थशून्यासु बुद्धिषु'' ।।  \n(कुमारिल श्लोकवार्तिकं) इति ।  \n\nतदिह किंनाम वैषम्यमाश्रित्य वेदाः प्रमाणम्, बुद्धाद्युपदेशा न प्रमाणमिति निष्कृष्यते! किं शब्दस्वरूपसत्यत्वासत्यत्वाभ्युपगमेन, उत परमार्थभूतप्रामाण्याप्रामाण्याश्रयत्वेन, उत प्रमातृसत्यत्वा सत्यत्वाभ्युपगमभेदेन, यद्वा सत्यभूतप्रमितिहेतुत्वाहेतुत्वाभ्याम्, किं वा नित्यत्वानित्यत्वाभ्याम्, अथानादित्वसादित्वाभ्याम्, उत दोषतदभावाभ्याम्, अथ व्यवहार विसंवादसंवादाभ्याम्, अथवा महाजनपरिग्रहबहिष्काराभ्याम्, आहोस्वित् वेदत्वावेदत्वमात्रेण, अथाविद्याविशेषजनिताभिमानानभि मानमात्रेण, अथ वा इक्षुक्षीरादिवत् स्वात्ममात्रसाक्षिकेणानिर्देश्य रूपभेदेनेति ।  \n\nनाऽऽद्यः; असिद्धेः न हि योगाचारादिभिः बुद्धप्रणीतोऽक्षरराशिः सत्य इत्यभ्युपगम्यते; नापिभवता वेदरूपः ।  \nन वयं वेदस्यशशश्रृङ्गादिवदसत्यत्वमभ्युपगच्छाम इति चेत्, किं तर्हि सत्यत्वमभ्युपेतम्? ।  \nतदपि नेति चेत्, तर्हि को विशेषः? ।  \nव्यावहारिकापरपर्यायकाल्पनिकसत्यत्वाभ्युपगम इति चेन्न, तैरपि संवृतिसत्यत्वाभ्युपगमात् ।  \nअयमेव तावत् विशेष इति चेन्न; पर्यायमात्रस्य वैषम्यानाधायकत्वात् ।  \nअन्ततो वञ्चनार्थत्वस्याप्युभयोरविशेषात् यथाऽऽहुः -   \n\"तुल्यार्थत्वेऽपि चैतेषां मिथ्या संवृतिशब्दयोः ।  \n\n4वञ्चनार्थ उपन्यासो लालावक्त्रासवादिवत्'' ।  \n।  \n\n\"नास्तिक्यपरिहारार्थं संवृत्तिः कल्पितेति च'' ।  \n\n(कुमारिल श्लोकवार्तिकं) इति ।  \nन च युष्माभिः संवृतिसत्यत्वस्यावाच्यत्वं संकेतितम् ।  \nउक्तं च गूढपाषण्डिगोष्ठीगरिष्ठैः \"तदेतत् संवृतिरिति गीयते'' इति ।  \nअस्तु वा तदभ्युपगमेन वैषम्यम्; भवता तु निपुणधिया द्वयोरपि व्यावहारिकसत्यत्वमविशिष्टमेष्टव्यम्; व्यवहारानुबन्धित्वमात्रस्य तुल्यत्वात् ।  \nअतो भवता परित्यक्तपक्षपातेन न तद्बहिष्कारः कार्यः ।  \nयदि चाभ्युपगमसिद्धेन सत्यत्वेन प्रामाण्यसिद्धिः, तर्हि वैभाषिकाद्यागमानां तदभ्युपेतेन तेन तत्सिद्धिरनिवार्या ।  \n\nएतेन द्वितीयतृतीयचतुर्था निरस्ताः ।  \nविशेषतोऽपि ब्रूमः ।  \nद्वितीये तावत् प्रामाण्यलक्षणवैषम्यसिद्धिः प्रामाण्याश्रयत्वेनेति वदता साध्यमेव साधनत्वेनोपन्यस्तम् ।  \nननु विशेषणविशिष्टाकारेण साधनत्वम्, स्वरूपतस्तु साध्यत्वमिति चेन्न; विशेष्यासिद्धौ विशिष्टस्याप्यसिद्धेः ।  \nभवन्मते विशेषणमप्यसिद्धमेव;वेदप्रामाण्यस्यापि ब्रह्मव्यतिरिक्तस्य पारमार्थ्यानभ्युपगमात् ।  \nतदभिमानमात्रस्य चोभयोरविशेषात् ।  \nतृतीयेऽपि, सत्यप्रमातृत्वेन कस्तावदिष्यते भवता? किं संविन्मात्रम्, उत तदेवोपहितम्, उतोपाधिभेद एव? आद्ये व्याहत्यपसिद्धान्तौ ।  \nअनन्तरे प्रमातृत्वस्य सत्यतानभ्युपगमात् नेष्टसिद्धिः ।  \nतत्र स्वरूपमात्रस्य सत्यता योगाचारैरप्यङ्गीक्रियते ।  \nउपाधिमात्रपक्षे तु उपाधिस्वरूपस्य तत्प्रमातृत्वस्याप्यसत्यत्बमेवेति ।  \nनापि चतुर्थः; विकल्पासहत्वात्; तत्र किं प्रमितेः स्वरूपतः सत्यत्वं विवक्षितम्, उत विषयतः? न पूर्वःशास्त्रजन्यायाः प्रमितेर्भवता   \nस्वरूपसत्यत्वानभ्युपगमात् ।  \nतेन तु तदभ्युपगमेन तदागमस्यैव प्रामाण्यापातः ।  \nतुल्यैस्तु तदपि नेष्यत इति त एव भवतोऽत्रान्तरङ्गसंबन्धिनः ।  \nनाप्युत्तरः; विषयतः सत्यत्वस्य चिद्व्यतिरिक्तांशे भवता योगाचारेणाप्यनभ्युपगमात् ।  \nचिदंशस्य विषयत्वेऽभ्युपगम्यमानेऽपि सत्यत्वमुभयसम्मतम्; तत्र क्षणिकत्वनित्यत्वादिभेदस्तु दुरुपपादः ।  \nनिर्धूतसमस्तधर्मविप्लवा हि संवित् भवद्भिः तैश्च परिगृह्यते ।  \n\nनापि पञ्चमः;आविद्यकस्य वेदस्य भवताऽपि नित्यत्वानभ्युपगमात् ।  \nअभ्युपगमे वा नित्यसंसारादिप्रसङ्गात् ।  \nक्षणिकत्वनित्यत्वादिकल्पनाभेदस्याप्यप्रयोजकत्वात् ।  \nनापि षष्ठः; अविद्याकल्पितत्वाभ्युपगमेनानादित्वासिद्धेः ।  \nअनादित्वेनैवेयं कल्पनेति चेन्न; बाह्यैरपिसर्वज्ञसन्तानान्तरितधर्मदेशनासन्तानस्य अनादित्वाभ्युपगमात् ।  \nक्षणभङ्गतदभावादिकं तु वाक्यार्थयाथार्थ्यं प्रति अकिञ्चित्करमेव ।  \nनापि सप्तमः; तत्पक्षेण तदागमस्य दोषमूलत्वाभावात्; भवत्पक्षेण तु उभयोरपि दोषमूलत्वाविशेषात् ।  \nवक्तृदोषो वेदे नाभ्युपेत इति चेत्, किं दुष्टेन्द्रियादिषु सोऽभ्युपेतः; येन तदप्रमाण्यं सिद्ध्येत ।  \nअतो येनकेनापि दोषेणाप्रामाण्यं स्यादित्यनुसन्धत्स्व ।  \nअविद्याख्यदोषमूलत्वमपि वेदस्य नेष्टमिति चेत्, आगतोऽसि पन्थानम्; अत एव कल्पितत्वादेरपि प्रतिक्षेपात् ।  \nअकल्पितत्वेऽपि प्रतीतिबाधाभ्यां मिथ्यात्वमिति चेन्न; ब्रह्मणोऽप्यकल्पितस्य त्वदभिमतयुक्त्याभासैर्बाधप्रसंगात् ।  \nअर्निवचनीयकुसृतेश्च निरसिष्यमाणत्वात् ।  \n\nनाप्यष्टमः; कारणदोषाविशेषे विसंवादानुदयस्याकिञ्चित्कत्वात्; दोषज्ञानेनैव बाधसिद्धेः ।  \nतथा चाहूः, \"दुष्टकारणबोधे तु सिद्धेऽपि विषयान्तरे ।  \nअर्थात् तुल्यार्थतां प्राप्य बाधो गोदोहनादिवत् ।।'' (कुमारिल श्लोकवार्तिकं) इति ।  \nकिञ्च बाह्यागमेषु न विसंवादस्त्वया सुवचः ।  \nअदृष्टस्यातीन्द्रियत्वेन तत्र तदयोगात्; दृष्टार्थेषु विषहरणाद्युपदेशेषु तत्राप्यविसंवाददर्शनात् ।  \nतत्त्वविषये तु प्रत्यक्षादिविसंवादस्य, तद्विरोध गमनिकाकुसृतेश्चोभयतुल्यत्वात् ।  \nवेदाधीनस्य संविन्नित्यत्वादिरूपविसंवादस्यवेदप्रामाण्यसिद्धिसमनन्तराभिधेयत्वात् ।  \nअन्यथा विपरिवर्तप्रसङ्गात् ।  \n\nएतेन नवमोऽपि दत्तोतरः; बहुजनविवक्षायां समानत्वात् ।  \nनिपुणजनविवक्षायां सर्वेषामप्यज्ञानभ्रमादिकलुषितत्वाभ्युपगमेन त्वत्पक्षे तदसिद्धेः ।  \nहेतुदर्शनरहितपुरुषपरिग्रहविवक्षायामपि परमार्थतः कारणदोषे निर्णीते दोषानभिज्ञैः भ्रान्तैरेव परिग्रह इत्यायातम्; ततश्च न विशेषः ।  \nनापि दशमः; संज्ञावैषम्यमात्रस्याकिञ्चित्करत्वात्; तद्व्यवहारभेदरूपस्य किञ्चित्कारस्य प्रस्तुतानुपयोगात् ।  \nनाप्येकादशः; तथाविधाभिमानस्य पुरुषभेदेनोभयत्रापि सुलभत्वात् ।  \nन तत्र वयं प्रामाण्यमभिमन्यमाह इति चेत्, ते वा किं वेदे? अतो यस्यकस्यचिदभिमानसिद्धं प्रामाण्यमिति त्वयैव स्थापनीये त्वमेव कथं तत्प्रामाण्यं नाभिमन्यसे?  \nद्वादशस्तु परिशिष्यते, तत्र स्वात्मशब्देन किं सर्वेषां प्रमातृणां स्वात्मा विवक्षितः, उत भवदन्तरात्मा ।  \nनाद्यः; इक्षुक्षीरादिरसभेदवत्, \"ज्योतिष्टोमेन स्वर्गकामो यजेत'' (आप.श्रौत 5 - 6) \"चैत्यं वन्देत स्वर्गकामः'' इत्यनयोः प्रामाण्याप्रामाण्यलक्षणभेदस्यान्यैरनुपलम्भात् ।  \nनेतरः; भवत्स्वात्मानमपि हि वयमितरात्मसमानतयैवोन्नयामः ।  \nरत्नतत्त्वपरीक्षकवदहमतिशयितप्रज्ञ इति चेत्,सौगतेनाप्येवमुक्ते किमुत्तरम् ।  \nमध्यस्थदृष्टिरिति चेन्न;तदसिद्धेः ।  \nअस्तु   \nवेदप्रामाण्यमप्यविचारितरमणीयम्; किंनन्छिन्नमिति चेत्, प्रथमं तावत् वैषम्योपपादनाभिमानः।  \nततो वैदिकत्वविडम्बनम् ।  \nपश्चात् तत्त्वानुष्ठानव्यवस्थाभङ्गः ।  \nततश्च स्वर्गापवर्गगमनसरणेः ।  \nएवंच सौगतसौहार्दभयपलायितेन द्वैवर्गिकमतमहादुर्गमेवानुप्रविष्टमिति ।  \nअत्र च प्रामाण्यादेरप्रयोजका एव केचित् कल्पा मन्दमतिसम्मोहशमनायोपन्यस्य निरस्ताः ।  \nएतदभिप्रायेण यादवप्रकाशैरुक्तम्,  \n\"वेदोऽनृतो बुद्धकृतागमोऽनृतः प्रामाण्यमेतस्य च तस्य चानृतम् ।  \n\nबोद्धाऽनृतो बुद्धिफले तथाऽनृते यूयं च बौद्धाश्च समान संविदः ।।''इति  \nकिंच प्रत्यक्षतोऽनुमानतश्च भवद्भिर्निर्विशेषं प्रसाध्यते ।  \nततश्च प्राप्तार्थतयाऽपि शास्त्राप्रामाण्यम्, द्वित्रावयवानुमानवाक्यपाठमात्रेण ब्रह्मविद्यानिष्पत्तौ क खलु जडः श्रुतिनिकरशिखर परिशीलनप्रयासादिकमारभेत ।  \nन ब्रूमस्तर्ह्यनुमानादिकमस्मत्सिद्धान्तसाधनतयेति चेत्, किमिदं श्रुति प्रामाण्यभङ्गभीरुतया, उत अनुमानादेस्तत्र प्रामाण्ययोगात्? नाद्यः; भवद्भिरनुक्तेऽपि तत्सद्भावमात्रेण श्रुतिप्रामाण्यभङ्गस्य दुर्वारत्वात् ।  \nसंप्लवोदयस्य च शास्त्रयोन्यधिकरणनिरस्तत्वात् ।  \nन द्वितीयः; ज्ञानोदयादेवानुत्पत्तिलक्षणस्याप्रामाण्यस्यासिद्धेः; एककोटिनियततया च संशयरूपत्वस्याप्यभावात् ।  \nनिपुणतरप्रयोगे च प्रयोगदोषाणामभावात् ।  \nविपर्यसलक्षणं तु विषयापहारमन्तरेण न सिद्ध्यतीति ।  \nतथाच सति तुल्यविषयतया तत एव शास्त्रमप्यप्रमाणमिति घट्टकुट्यां प्रभातम् ।  \nएवं च सति अद्वैतवाक्यानां न तत्त्वावेदकत्वं   \nद्वैतवाक्यानामेव तत्त्वावेदकत्वमित्यभिमतविपर्यासश्च ।  \nअन्ततः शास्त्राप्रामाण्य मप्यस्माकमिष्टमेवेति चेन्न; पूर्वन्यायेन दत्तोत्तरत्वात् ।  \nअसन्दिग्धाविपर्यस्तबोधोदयस्य दुरपह्नवत्वात् ।  \nबोध्यमिथ्यात्वे च वैदिकव्यपदेशकञ्चुकं मुञ्चतस्ते बाह्यसमयसुरङ्गाप्रवेशमन्तरेण कथासमरसीम्नि संशयापत्तेः ।  \nतदेतदखिलमभिसन्धाय भाष्ये सन्मात्रग्राहिप्रत्यक्षप्रतिक्षेपाय,   \nगृहीतमात्रग्राहित्वेन सन्मात्राभिमतब्रह्मस्वरूपपरवेदान्तवाक्यानामप्रामाण्यप्रसङ्ग उदाहृतः ।  \nस्थलान्तरेषु विप्रकीर्णं शेषमवघातव्यमिति ।  \n\n।।इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषुशतदूषण्यां वेदप्रामाण्यपरिग्रहानुपपत्तिवादः चतुर्दशः ।।14।।"
              },
              {
                "author": "Nrisimharaja",
                "commentary": "14 ---\nपूर्ववादे पूर्वपक्षे भेदानां भ्रन्तिसिद्धत्वं प्रत्यक्षस्य सन्मात्रविषयत्वमित्युक्तौ वेदप्रामाण्यसिद्धिर्नस्यादिति बाधकान्तरमस्मिन्वादे निरूपयतीति पूर्ववादशेषत्वान्नपृथक्संगतिः । अत एव पूर्वपक्षानुक्तिः । अप्रामाण्यस्यैव प्रपंचनसमर्थनाद्वादान्तरताचेत्यभिप्रेत्यवदार्थ संगृह्णाति ।यदात्मन इति। य आत्मा प्रति पाद्यतयांतरस्थितः यस्मिन्विषये अनुगुणा स्वरसावणकृतानुपूर्वी च तद्युक्ताः यत्र ब्रह्मभूते श्रीनिवासे प्रमाणं भवेत्तदन्यविषयत्वे प्रामाण्यमनुपपन्नमित्यर्थः । तत्र हेतुःअपरिच्छेद्येति। अन्यत्र प्रतिपाद्यविषयाभावादिति भावः । आहर्ता मधुकैटभहृतान्वेदान्पुनरानीतवान् ।\nपूर्वश्लोके प्रमाणमिति सूचितं वादार्थं श्लोकान्तरेणविस्पष्टयतिवेद प्रामाण्येति ।कर्मवेदबाह्यतारूपापायस्थानं ।\nननु प्रपंचमिथ्यात्वमतभेदे प्रतिपादकपूर्वभागस्य प्रामाण्यं नह्यभ्युपगम्यते । किन्त्वद्वैतपर वेदान्तभागस्येत्यत्राहतदुपजीवनेनेति। अपौरुषेयत्वादिना सिद्धवेद प्रामाण्योपजीवनेन तद्विशेषेप्रामाण्यसिद्धिरित्यर्थः।अत इति। तद्विरोधिवेद प्रामाण्यादित्यर्थः ।तदेतदिति।सर्वमीमांसकसंप्रतिपन्नप्रामाण्याप्रामाण्यव्यवस्थापनमित्यर्थः ।संविन्मात्रेतिमिथ्यार्थविषयत्वेन वेदाप्रामाण्यप्रसंगात् अन्यथा बुद्धाद्यागमस्यापि प्रामाण्यप्रसंगादिति भावः ।\nप्रमाणत्वेति। वेदस्य प्रामाण्यं तद्विरुद्धस्याप्रामाण्यं च प्रथमाध्यायार्थः । वेदप्रामाण्य समर्थनसिद्धंफलमाहपुण्येतिआदिपदेन मोक्ष साधनपरिग्रहः। विधीति। प्रथमाध्यायस्य प्रथमपादार्थः ।अर्थवादमन्त्रेप।द्वितीयपादार्थः ।नामधेयानीतिचतुर्थपादार्थः । \nआदिपदेन नामधेयापवादग्रहः ।सर्वेष्विति। द्वितीयाध्यायादिषु तत्तद्व्युत्पाद्यभूत शब्दान्तरादिभिः भेदादिप्रमाणैर्यव्यस्थितिरित्यर्थः । ननु तर्हि पूर्वपक्षप्रमाणविरोधि व्युत्पादनात् प्रमाणैरितिकथमित्यत्राहवचनेति। पूर्वोत्तरपक्षयोरुभयोरप्येकार्थ व्युत्पादनतात्पर्यान्नदोष इति भावः । सर्वेष्वेव लक्षणेषु परिनिष्पन्न तत्तदधिकरिणस्तत्तत्परिकर विशिष्टतत्तत्कर्मभ्यस्तत्तत्फलसिद्धिरूपमर्थमाहकर्मभ्य इति। परलोकश्च इहलोकश्च परलोकहलोकौ तत्र भवःपारलौक्येहलौकिकः। आनुश्रविकादिषु परलोकेहशब्दात्तदादिविधिः तदन्तविधिं प्रयोजयत इति भागवृत्तिरित्याहुः । केचितु परलोके भवं पारलोक्यं\"\"बहिदेव पंचजनेभ्य''इत्यस्य योग विभागोपलक्षणार्थत्वस्यांगीकारात् \"इपु' प्रत्ययः मध्यपदलोपीसमास इत्याहुः । अपरेतु परलोकस्येदमिहलोकस्येदमिति विवक्षायां तस्येदमिति संबंधसामान्ये \"\"र्ण प्रत्ययः'' ततोद्वंद्वः । ततः परंमत्वर्थीय इति अन्येतु परलोकशब्दादरेणेव इहलोकशब्दात्\"\"कालात् ठञ्''(पाणि अष्टाध्या 4 - 3 - 11)इत्याहुः । इतरेतु परलोकशब्दात्\"\"स्वार्थिकाण्णं''तास्थलेमत्यर्थी युष्मद्भिन्नंपदमिति वदन्ति ।\nअर्थस्य मिथ्यात्वाविशेषे वेदबाह्यागमयोः किं वैषम्यमाश्रित्य वेदाः प्रमाणं ंबाह्यागमो न प्रमाणमिति स्वयमध्यवसीयते परं प्रति च साध्यत इत्यर्थः । किमिति स्वरूपसत्यत्वाभ्युपगमेनेत्यारभ्य निर्देश्यस्वरूपेण भेदेन वैषम्यमाश्रित्य निष्कृष्यते किमिति योजनाव्यवहारविसंवादात्प्राचीनाः विकल्पाः स्सर्वे अभ्युपगमभेदपराः । सत्यभूतप्रमितीत्यत्र प्रमितिशब्दो ज्ञानपरः । अनिर्देश्यस्वरूपेण विशेषतो निर्देष्टुमशक्येनेत्यर्थः । योगाचारादिभिरित्यादिशब्देन माध्यमिकादिसंग्रहः ।तैरपीति। संप्रति दोषस्तदधीनसत्वं कल्पितत्वमिति यावत् । एवं चोभाभ्यामेकरूपसत्यत्वस्यांगीकारात् न विशेष इति भावः ।अनन्येतिसंप्रति सत्वपदस्य व्यावहारिक सत्वपदेन सह पर्यायान्तरत्वातदर्थतो विशेषाभावादित्यर्थः ।अन्तत इति। वस्तुनो लोकवंचकत्वमुभयोरित्यर्थः ।\nलोकवंचकत्वमेव परोक्त्या दृढयतियथाहुरिति । वंचनार्थ इति। यथा परेण तुच्छत्वमेवाभ्युपेत्य प्रामाणिकजनवंचनार्थं सांवृतिकं सत्यमिति व्यवह्रियते तथा त्वया वैदिकजनवंचनार्थ सांवृतिकशब्दं परित्यज्य तस्यैवार्थस्य मिथ्याशब्देनोपन्यासः । यथा लालेत्युक्ते जुगुप्सा जायेतेति वक्ता सर्वशब्दो पन्यास इत्यर्थः । संवृतिः कल्पितेति च नास्तिक्यपरिहारार्थं नास्तिक इति लोकापवादपरिहारार्थं वंचनार्थमुपन्यासः इत्यन्वयः । एवं वंचनार्थंप्रवृत्तैरपि वंचना न लब्धेत्याह ।नच युष्ममाभिरपि। वंचयितु मुद्युक्तैर्युष्माभिस्सर्वैस्संभूय संवृतिसत्यशब्देन न व्यवहरिष्याम किं तु मिथ्याभूत व्यावहारिक सत्यशब्देनैव व्यवहरिष्याम इति न संकेतितमतो चौल्यमेव प्रकटीकृतमिति भावः । असंकेतित्वादेव खंडनकारादिभिस्संवृति शब्देनापि व्यवहृत मित्याहउक्तं चेति।तद्बहिष्कारःबाह्यागमबहिष्कारः । यदि पराभ्युपगमः प्रयोजकस्तदा दूषणान्तरमाहयदि चेति। वैभाषिकेन स्वागमस्य पारमार्थिकसत्यस्यैवांगीकारादिति भावः ।\nएतेनेति ।असिद्धेनेत्यारभ्येत्येत्तावत्पर्यंतं उक्तेनेत्यर्थः । ननु न प्रामाण्यमात्रमेव हेतुः । येनसाध्या विशेष स्यात् किं तदाश्रयत्वमिति शंकते ।नन्विति। विशेषस्याकारो विशेषणं तद्विशिष्टतयेत्यर्थः । हेत्वसिद्ध्यादूषयतिविशेषस्येति। प्रामाण्यनिरूपिताश्रयत्वरूपविशेषस्यापि मिथ्यात्वमिति भावः ।भवन्मते प्रामाण्यरूपविशेषणं चासिद्धमित्याहभवत इति। विशेषणासिद्धिमुपपादयतिवेदप्रामाण्यस्येति।ब्रह्मव्यतिरिक्तत्वाद्वेदप्रामाण्यस्य मिथ्यात्वमित्यर्थः । ननु व्यावहारिकप्रामाण्यमभ्युपगतमेवेत्यत्राहतदभिमानेति। वेदवत् परागमेपि सत्वादित्यर्थः । व्याहतिः निर्विशेषपरमात्रपदप्रमातृत्वोक्त्या व्याहतिः निर्विशेषस्य प्रमातृत्वं च सिद्धान्त विरुद्धमित्यर्थः ।प्रमातृत्वस्येति। उपाधेरसत्यतवाद्विशिष्टस्याप्य सत्यत्वमित्यर्थः । ननु विशेषसंविन्मात्रस्वरूपसत्यत्वमंगीकृतमिति चेत् तत्राहतत्र स्वरूपेति।तवागमप्रमातर्यपि विशिष्टे विशेष्यभूत चैतन्यस्य सत्यतायाः अनंगीकारात् तदागमस्यापि प्रामाण्यप्रंसग इत्यर्थः । किमुपाधिस्वरूपस्य सत्यत्वमभिमतं यद्वा तद्गत प्रमात्वस्येति विकल्पमभिप्रेत्याद्ये आहस्वरूपस्येति। द्वितीये आहतत्प्रमात्वृत्वस्यापि । तेनत्विति। योगाचारेण ज्ञानस्य सत्यत्वमंगीकृतमिति भावः ।तुल्यैरिति। माध्यमिकमतस्थैस्सर्वमिथ्यात्वस्यांगीकारादुभयत्रापि तुल्यवदेकप्रामाण्यसिद्धेरिति भावः । विषयः किंचिद्व्यतिरिक्तः उत चिदैवेति विकल्पाभिप्रायेण आद्येआहचिद्व्यतिरिक्तांश इति। द्वितीय्ये आहचिदंशस्येति। ननु नित्यस्यापि चिदंशस्य क्षणिकत्वोक्तेः तदागमजन्य ज्ञानस्य विषयतो सत्यत्वं चिदंशेऽपीत्याहतत्रेति। तत्र हेतुमाहनिर्धूतेति। क्षणिकत्वादि धर्मस्य तन्मतेपि वस्तुतोऽभावात्काल्पनिकस्य मतद्वयसाधारण्यादिति भावः ।\nनित्यसंसारादिप्रसंगादिति ।वेदस्य नित्यतया तद्धेतुभूत अविद्याया अपि नित्यत्वस्यावश्यकत्वेतन्निवृत्तिरूपामुक्तिर्नस्यादिति भावः । ननु काल्पनिक क्षणिकत्वनित्यत्वाभ्यां विशेष इत्यत्राहक्षणिकत्वेति ।काल्पनिकस्यासत्वादप्रयोजकत्वमिति ।\nअनादित्वेनेति ।कल्पनायाः प्रवाहरूपेणादित्वमित्यर्थः ।बाह्यैरपीति। धर्मदेशना - धर्मोपदेशरूपाण्यागमः ।सर्वज्ञः - बुद्धः । तयोः क्षणिकतया तत्संतानपरंपरास्ति । सा च एवं । एक एव सर्वज्ञो धर्मदेशनाच । पुनरप्येक एव सर्वज्ञो धर्मदेशनाचेत्येवं क्रमेण प्रदीपतत्प्रभासंतानवत् सर्वज्ञसंतानान्तरित धर्मदेशनासंतानादिरभ्युपगतः । न च तत्प्रवाहानादित्वमप्यसदेवेति वाच्यं । वेदेपि तव तुल्यत्वादिति भावः । ननु बौद्धानां प्रवाहानादित्वं क्षणभंगविशिष्टं । अस्माकं तदभावविशिष्टमिति वैषम्यमाशंक्याहक्षणभंगेति। अर्थयाथात्म्यप्रयोजनकत्वाभिमानेनादित्वादिपरिग्रहः । तथा (अर्थ) बाधक याथात्म्यप्रयोजकविशेषेण प्रक्षोपोनुचित इति भावः । परागमस्य दोषमूलत्वं तन्मतेनोच्यते, उत त्वन्मतेन ।नाद्य इत्याहतत्पक्षेणेति। द्वितीये आहभवत्पक्षेणेति । अत इति। असदर्थजनकत्वेनाविद्यादोषःनत्वसदर्थविषयकज्ञानजनकत्वापादकत्वान्नेति चेन्न । एवमपि प्रमाणस्य मिथ्यात्वे तद्विषय याथात्म्येऽनाश्वासात् । न ह्यारोपित धूमेन वह्निसिद्धिरिति भावः । पंथाः - सत्यत्वमार्गः । अत एव अविद्याख्यदोषमूलत्वाभावादेवेत्यर्थः ।ब्रह्मणोऽपीति। प्रकाशमानत्वाच्छून्यवादियुक्तिभिर्बाधाच्च ब्रह्मणोपि बाधो मिथ्यात्वं प्रसज्यत इत्यर्थः । प्रतीति बाधाभ्यामनिर्वाच्यत्व रूपमिथ्यात्वसिद्धिरपि नेति वक्ष्यते इत्याह ।अनिर्वचनीयेति। कारणदोषादिविसंवादस्वारसिकबाधः यौक्तिकोबाधः संभवति गगनततिमप्रत्ययवदिति भावः।।\nननु दोषमूलत्वज्ञानेन कथं बाधः भिन्नविषयत्वादित्यत आहतथाचाहुरिति। विसंवादेन साक्षादर्थाभाव एव परिच्छिद्यते । कारण दोषस्तु यद्यपि न साक्षादर्थाभावात्परिच्छिनत्ति । इदं ज्ञानमप्रमाणं दुष्टकारणजन्यत्वादिति साक्षादप्रामाणस्यैव बोधनेन भिन्नविषयत्वात् । तथाप्यर्था भावाधीनतया प्रामाण्यस्य तत्परिच्छेदे अर्थाद्विषयावभास्यापि परिच्छेदाद्विसंवादेन तुल्यकार्यत्वात् अर्थाभावपरिच्छित्तौ विसंवादस्य बाधानपेक्षा भवति । यथा प्रणयनार्थतया अविहितमपि गोदोहनं प्रणयनाश्रितत्वेन प्रणयनस्य स्वेनावश्यं कर्तव्यत्वात् अर्थाच्चमसेन तुल्यकार्यत्वात् प्रणयनं चमसं नापेक्षतइत्यर्थः। त्वयेति। प्रत्यक्षादिविसंवादोऽस्माभिस्तु सुवच इति भावः । किमदृष्टार्थेषु विसंवादो यद्वा दृष्टार्थेषु।नाद्य इत्याहअदृष्टस्येति। द्वितीय्ये आहदृष्टार्थेष्विति। ननु पृथिव्यादितत्वगोचरस्य क्षणिकत्वादुपदेशस्य स्थायित्वग्राहकप्रत्यक्षादिबाधाद्वैषम्यमित्यत्राहप्रत्यक्षादिति। त्वन्मतेपि प्रपंचमिथ्यात्वावगमस्य सत्वग्राहिप्रत्यक्षादिविसंवादात् । यदि प्रत्यक्षज्ञानं भ्रम इति न तद्विसंवाद इति तदपि समानमित्यर्थः । न च संविन्नित्यत्वप्रतिपादकवेदेन तदागमस्य बाधादप्रामाण्यमित्याशंक्य भवन्मते वेदप्रामाण्यस्यैवासिद्धेर्नतेन बाध इत्याहवेदाधीनस्येति ।प्रामाण्यासिद्धावपि तस्य बाधकत्वे बौद्धागमस्य वा बाधकत्वं कुतो न स्यादित्याहअन्यथेति । एतेनेति। कारणदोषविशेषे माहाजनपरिग्रहस्या किंचित्करत्वादिति भावः ।\nकिं महत्वं संख्यया निपुणत्वेन वा दोषरहितत्वेन वा नाद्य इत्याह ।बहुजनेति। द्वितीये आहनिपुणेति। वेदतदर्थयागस्वर्गसाध्यसाधनभावादिज्ञानास्य त्वया भ्रमत्वस्याभ्युपगमादिति भावः । तृतीयंदर्शयतिहेतुदर्शनेति। हेतोरर्थादिप्रयोजनस्य दर्शनं ज्ञानमपेक्षेति यावत् । दृढि हेतुदर्शनवस्तु तज्जनितेतितताभिमानवत् बुद्धागमः । द्भिः परिगृहीतो बौद्धागमः । वेदस्तु तद्रहितैः परिगृहीत इति वैषम्यमयुक्तमित्यर्थः।तत्र हेतुः परमार्थत इति।दोषमूलस्य परिग्रहे दृष्टलो भाद्ववा दोषमूलत्वेन प्रामाण्य भ्रमाद्वा । तत्र प्रथमस्यभावाच्चरमः परिशिष्यते ।ततश्च हेतुदर्शनवत्पुरूष संग्रहादविशेष इत्यर्थः ।संज्ञेतिअन्यथा विपरिवर्तप्रसंगादिति भावः।\nननु वेदशब्दव्यवहारप्रयोजकत्वान्नाकिंचित्करत्वमित्यत्राहतत्तद्वयवहारेति। एतादृश व्यवहारभेदस्यापि प्रामाण्याप्रामाण्यप्रयोजकत्वाभावादिति भावः ।पुरुषभेदेनेति। अविद्याविशेषकनीतोवेदो भवति । बुौद्धागमस्तु तज्जनितेति तवाभिमानवत् बुद्धागमः नैतादृशाविद्याजनितो वेद एव तज्जनितइति कस्यचिदभिमानसंभवादित्यर्थः । नन्वस्मदभिमानो विवक्षितः नच बुद्धागमं तथाभिमन्यामह इति शंकते ।तत्रवयमितियस्य कस्यचिदभिमानसिद्धंप्रामाण्यमिति।यस्य कस्यचिदविद्याविशेष दोषाजन्यत्वाभिमानरूपवैशम्यात्प्रामाण्यं संभवतीत्यर्थः ।\nप्रामाण्याप्रामाण्य लक्षणभेदस्येति। प्रामाण्याप्रामाण्ययोर्लक्षणभेदस्य ज्ञापनवैषम्यस्येत्यर्थः ।भवदिति। इतरापेक्षया भवतो विशेषाभावादिति भावः । नन्वितरानुपलब्धमपि रत्नतत्वं कस्यचिदुपलभते ।नहीतरानुपलंभमात्रेण कस्याप्यनुपलम्भ इत्याशंकते ।रत्नतत्वेति। प्रामाण्यप्रयोजको विशेषो बौद्धागम एवोपलभ्यते । वेदे तदभाव इत्युक्तौ उत्तरं न स्यादित्याहनापीति। वादिप्रतिवादिनोः तदुपलंभो न प्रयोजकः किंतु तदन्यस्येति शंकतेमध्यस्थेति। अनिर्वचनीयवादित्वादस्माकं प्रामाण्यस्य मिथ्यात्वमिष्टमिति शंकतेअस्त्विति। अभिमान इत्यत्र चिद इति लिंगपरिणामेनान्वयः । सरणेत्यनंतरं भंगइत्यनुषंगः। एवं चेति। उक्तरीत्या वेदवत्सुगतामस्यापि प्रामाण्याभ्युपगमभीत्या वेदप्रामाण्यपरित्यागात् \nचार्वाकमतानुप्रवेश इत्यर्थः । यद्यपि वह्न्याद्यनुमान लौकिकशब्दादेः प्रामाण्यांगीकारात् ततो भेदः । तथापि पारलौकिकार्थांगीकारात् । साम्यमिति भावः । ननु अविसंवादादिप्रामाण्यादिप्रयोजकत्वात् शंकितं ुयोग्यत्वेपि स्वरूपसत्यत्वादिकल्पाः तदप्रयोजकाः कथं शंता इत्यत्राह ।अत्र चेति। उक्तार्थंयादवप्रकाशोक्त्या संवादयतिएतदभिप्रायेणेतिबुद्धिःशास्त्रजन्यज्ञानं । अनुवादकतयापि प्रामाण्यं न स्यादित्याह ज्ञानजनकत्वाभावादप्रामाण्यमित्याह ।\nनन्वध्ययन विधिबलात्तदर्थ विचारसंभवेन ज्ञानजनकत्वं स्यादित्यत्राहकःखल्विति। अन्यतस्सिद्धौ तदर्थं विधेः विशिष्टप्रवर्तकत्वायोगात् । न च नियमार्थाविधिः अविद्यानिवृत्तेः ज्ञानमात्रसाध्यतया नियमेन प्रयोजनाभावादिति भावः । नन्वनुमानादिकं निर्विशेषसन्मात्र साधकतयाभ्युगम्यते तेन नाधिगतार्थत्वं नवा ज्ञानाजनकत्वंमिति शंकतेन ब्रूम इति । भवद्भिरिति। स्वार्थानुुमानस्य दुर्निवारत्वात् । न हि प्रमाणं प्रतिज्ञापरतन्त्रं । तथा सति बाधितत्वादि हेतोः को भेद ः नन्वस्तु अनुमानादिकमपि संवादार्थतया दोषाभावादित्यत्राहसंप्लवेति। संप्लवः - संवादः । शास्त्रैकप्रमाणकत्वकथनं विरोध भावः । द्वितीय्येपि किं ज्ञानजनकतया उत ज्ञानजनकत्वेपि संशयरूपतया यद्वा निर्णयजनकत्वेपि विपर्ययततयेति विकल्पमभिप्रेत्याद्यंदूषयतिज्ञानोदयादेवेति।द्वितीय्ये आहएककोटीति।तृतीयोपि किं दुष्ट प्रयोगात् उत विषयापहारेण नाद्य इत्याहनिपुणेति। सन्निर्विशेषं सत्वाद्यतिरेकेणधटवदिति निर्दुष्टप्रयोगस्य संभवात् । नचाप्रयोजकत्वं श्रुत्यनुग्राहकतर्काणामेव अनुमानग्राहकत्वसंभवात् ।अन्यथा भेदश्रुत्यादिषु विरोधश्रुत्यापि तत्सिद्धिर्नस्यादिति भावः । द्वितीय्ये आहविपर्ययलक्षणत्विति। अस्तु विषयापहार इत्यत आहतथा चेति। अनुमान प्रामाण्यसमर्थन धट्टकुट्टि प्रभाततुल्यतामुपपादयतिएवमिति। अभिमतविपर्यासो नास्तीति शंकतेअन्तत इति। अस्तु वेदाअप्रामाण्यमपि अविचारितरमणीयमित्यनेन पौनरुक्त्यं शंक्यं ।असंदिग्धाविपर्ययः ।तद्बोधादस्य दुरपह्नवत्वादिति परिहारान्तरकथनार्थतया दोषाभावादविपर्यस्तत्वं बोधस्यासिद्धमित्यत्राहबोधेति। बोधस्य मिथ्यात्वंबाधितविषयत्वमित्यर्थः । सुरंगा - कृत्रिमबिलविशेषः । संशयापत्तिपराजयरूप मरणापत्तिः ।स्थलान्तरेष्विति।शास्त्रप्रबल्यादनिरूपणस्थले दोषमूलस्य अबाधितस्य पारमार्थ्यंनियमादित्याद्यवधारितवशमित्यर्थः । ननु तत्वावेदकत्वमेव प्रामाण्यं । तत्वं च यं यादृशं रूपं तदावेदकत्वं ।विशेषाधृत्याप्रकारकत्वं वा तद्वृत्ति तत्प्रकारकत्वं वा एतच्च वेदे संभवति । स्वर्गादेस्साधनत्वरूपं ब्रह्मणश्च अबाधितत्वं तद्बोधकत्वं । बौद्धागमे तु न तदस्ति ज्ञानानंदात्मलक्षणजीवस्य पृथिव्यादेःक्षणिकत्वाभावेन तदावेदकस्य तत्वावेदकत्वाभावादिति शंका इति पदनिवृत्त्या - तत्प्रकारस्तु शुक्तिरजतवाक्य वैलक्षण्यं वेदवचसां न स्यात् । यदि शुक्तिरजतं न रूपमिति तदा\"\"यस्सर्वज्ञ''(मुंड - 1 - 1 - 9) इत्यादि वाक्यानामपि प्रामाण्यं न स्यात् । न हि जगत्कारणत्वं वा सार्वज्ञादिकं वा ब्रह्मणो रूपं । किं च यस्य यद्रूपं तद्बाधकत्वं \"\"चैत्यं वंदेत स्वर्गकाम '' इत्यादि वाक्यसाधारणं । यागादिरूपस्वर्गसाधनत्वबोधकत्वात् तद्गततया (तत् बोधकत्वं) च ब्रह्मबोधक विशेषवाक्यव्यावृत्तं । अत एव विशेषावृत्त्या प्रकारत्वं । तद्वति तत्प्रकारकत्वमित्याद्यपि निरस्तं । शुक्तिरजत वाक्य साधारण्यादिति ।।\nवत्सकुलजलधिकौस्तुभनृसिंहगुरुसुतेन सिंहदेवेन कृतायां शतदूषणीटीकायां चतुर्दशो वादस्समाप्तः ।।"
              }
            ]
          },
          {
            "verse_number": 15,
            "original_text": "15 दृश्यत्वानुमाननिरासवादः",
            "commentaries": [
              {
                "author": "Vedanta Desika (original text)",
                "commentary": "15 --- \n  \"15 दृश्यत्वानुमाननिरासवादः\" \n।।अथ दृश्यत्वानुमाननिरासवादः पञ्चदशः ।। 15।।  \nअबाधादध्यक्षप्रभृतिमितिवर्गेष्ववधृतं शरीरं यस्येदं जगदखिलमन्तर्यमयितुः ।  \n\nस मे तर्कैरतैर्निजविभवल्लुण्टाकमथनैः प्रसीदत्वासीदन्निगमशतसीमा हयमुखः ।।  \nयदेतत् सन्मात्रग्राहिप्रत्यक्षदूषणान्ते भाष्यम् - \"सन्मात्रब्रह्मणः प्रमेयभावश्च ।  \nततो जडत्व नाशित्वादयस्त्वयैवोक्ताः'' इति ।  \nअनेन पश्यतोहराणां दृश्यत्वानुमानस्यानैकान्तिकत्वमपि सूचितम् ।  \nउत्तरत्रापि क्वचित् परमतव्याप्त्या प्रसङ्गं प्रायुङ्तः \"ब्रह्म मिथ्या ज्ञानविषयत्वात्'' इति ।  \nसांख्याधि करणे च व्याघातमसूचयत् - \"दृश्यत्वबाध्यत्वाभ्युपगमात् सुतरामसङ्गतम्'' इति ।  \nयोगाचारोक्त संवेदनहेतुनिरासेन च इदमपि निरस्तं भविष्यतीत्यमंस्त ।  \nतदिह वयं विस्तृणीमहे विगींतं मिथ्या दृश्यत्वात्, यद्यपि इत्थं तथा, यथा शुक्तिरजतमित्यादि ।  \nतत्र किमिदं मिथ्यात्वमभिप्रेतम्? किं तुच्छत्वम्, उत अन्यथाख्यातिविषयत्वम्, उत सदसद्विलक्षणत्वम्, अत प्रतिपन्नोपाधौ निषेधप्रतियोगित्वरूपं बाध्यत्वम्, अथवा स्वात्यन्ताभावसमानाधिकरणतया प्रतीयमानत्वम्, यद्वा सत्यब्रह्मविलक्षणत्वम्, यद्वा अन्यदेव किंचिदिति ।  \n\nनाऽऽद्यः; प्रतीतिविरोधात् अपसिद्धान्ताच्च ।  \nअत एव न द्वितीयः मिथ्यात्वाध्यासादिविषयतया सिद्धसावधनत्वाच्च ।  \nशुक्त्यादिरेव हि रजताद्यात्मनाऽन्यथाख्यातेर्विषय इत्यभ्युपगम्यते ।  \nअथाऽऽरोपितत्वेन विषयत्वमिष्येत, तथाऽपि सिद्धसाधनता; सर्वस्यापि वस्तुनो यत्र क्वचित् येन केनचिदारोप्यमाणत्वात् ।  \nन तृतीयः; परं प्रति अप्रसिद्धविशेषणत्वात् ।  \nअर्थापत्तिप्रसिद्धं तदिति चेन्न; तस्याः स्वावसरेदूषयिष्यमाणत्वात् ।  \n\nन चतुर्थः; तद्धि बाध्यत्वम्, बाध्यमबाध्यं वा? पूर्वत्र, सिद्धसाधनत्वम्, तस्य प्रपञ्चसत्यत्वाविरोधित्वात् ।  \nउत्तरत्र किं ब्रह्मस्वरूपम्, उत ततो भिन्नम् आद्ये सिद्धसाधनत्वम्, ब्रह्मसम्बन्धस्यास्माभिरिष्यमाणत्वात् ।  \nबाध्यत्वधर्मयोगो हि प्रपञ्चस्य साध्यते; बाध्यत्वं च ब्रह्मस्वरूपमित्यभिधत्से ।  \nद्वितीये तेनैव दृश्यत्वहेतोरनैकान्त्यम् ।  \nतेनैव हेतुना तत्सिद्ध्यसिद्ध्योर्नानैकान्त्यमिति चेन्न; तेनैव तत्सिद्धावनैकान्त्य प्रसङ्गः, तदसिद्धौ हेतोरसाधकत्वमिति प्रसङ्गपर्यवसितत्वात् ।  \nतेनैव तत्सिद्धौ तत्साधनस्य सतः कथमनैकान्त्यम् ।  \nन हि तत्साधकत्वे तदसाधकत्वप्रसङ्ग इत्युन्मत्तोऽपि ब्रूयादिति चेन्न,   \nअभिप्रायानभिज्ञानात्; न हि तत एव तत्सिद्धिमभ्युपगम्यानैकान्त्यं ब्रूमः, अपितु, अबाधिते बाध्यत्वे दृश्यत्वहेतुर्वर्तत इति भवताऽभ्युपगतत्वेन तथाऽभ्युपगमे अन्यतरानैकान्त्यप्रसङ्ग इति ।  \nतर्हि तत्र दृश्यत्वहेतुर्न वर्तत इत्यभ्युपगम्यानैकान्त्यं परिहरिष्याम इति चेत् - तदा दृश्यत्वानुमानेन तत्साधनं न शक्यते; तज्जनितज्ञानविषयत्वे तस्य दृश्यत्वावश्यम्भावात् ।  \nअतोऽनुमानमेव परित्यज्यानैकान्त्यं परिहर्तुमर्हसि ।  \nननु बाधितस्याबाधितस्य चसाधारणंबाध्यत्वमात्रं साध्यत इति चेन्न; तथाऽपि सिद्धसाधनत्वस्य दुष्परिहरत्वात्; बाधितबाध्यत्वमभ्युपगच्छतासाधारणाकारस्याभ्युपगमात् ।  \nपक्षधर्मताबलादस्मदभिमतविशेषलाभ इति चेन्न; तस्याः तद्विरुद्धत्वात् ।  \nअविरोधेऽपि पूर्वोक्तानैकान्त्यस्य स्थितत्वात् ।  \n\nन पञ्चमः; प्रत्यक्षाद्यैस्तद्विधायकैस्तदभावग्रहासंभवात् ।  \nश्रुतीनामपि निषेधिकानामन्यत्र व्यवस्थापनात् ।  \nअत एव योग्यानुपलम्भनिराकृतसद्भावस्य तदभावस्यानुमानेन साधयितुमशक्यत्वात् ।  \nकृत्स्नप्रत्यक्षोपरोधे च निर्मूलतयाऽनुमानप्रामाण्यस्यैवासंभवात् ।  \nतदभ्युपगमे च स्वोक्तिविरोधात् ।  \nपरसिद्धान्तस्थिरीकरणाच्च ।  \nअप्रमाणेन साधितस्यापि सत्यत्वे अस्मदुक्तिमात्रेणापि तद्दूषणस्य दुर्वारत्वात् ।  \n\nनापि षष्ठः; सिद्धसाधनादेव ।  \nसर्वं ब्रह्मात्मकमिति भास्करादिभिरिव त्वयाऽपीष्यत इति चेन्न; तदपृथक्सिद्धिमात्रेणास्माभिस्तदुक्तेः ।  \nतथाऽपि सत्यभूतब्रह्मव्यतिरेकसाधनादसत्यत्वं फलतीति चेन्न; स्वयमपि सत्यस्य सत्यान्तरव्यतिरेकमात्रेणासत्यत्वप्रसङ्गाभावात् ।  \nस्वयं घटस्य घटान्तरव्यतिरेकेऽपि न ह्यघटत्वम् ।  \nब्रह्मैकमेव सत्यमिति   \nसिद्धे तद्व्यतिरेकसाधनेनैवासत्यत्वं सिद्ध्यतीति चेन्न; आत्माश्रयप्रसङ्गात् ।  \nअवधारणेन हि प्रपञ्चासत्यत्वं विवक्षितम्, तत एव च तत्सिद्धिरिति ।  \nश्रुतिसिद्धब्रह्ममात्रसत्यत्वोपजीवने अनुमाननैरर्थक्यप्रसङ्गः; अन्ततः श्रुतेरेव पुरस्करणीयत्वात्,   \nतस्याश्च निरपेक्षत्वात्।  \nविप्रतिपन्नं प्रति अनुमानं सप्रयोजनमिति चेन्न; श्रुतिप्रामाण्यमनिच्छतः तदुपजीवनासंभवात्, इच्छतस्तयैव तत्सिद्धेः ।  \nश्रुतेश्च प्रत्यक्षाद्यविरोधिविषयत्वे सिद्धे, सा कथं प्रत्यक्षादिबाधकानुमानस्योपजीव्या? ननु सत्यमिति केनचित् सामान्यतो निश्चित्य तद्व्यतिरेकः साध्यत इति चेन्न; प्रत्यक्षादिभिस्तन्निश्चये प्रपञ्चस्यैव सत्यतया तस्य तद्व्यतिरेकसाधनायोगात् ।  \nततश्च शास्त्रनिश्चितसत्यव्यतिरेकसाधनेऽपि तस्य सत्यान्तरत्वमात्रं सिध्येत् ।  \nसत्यत्वात्यन्ताभावःसाध्य इति पक्षेऽप्येवमेव दोषो ग्राह्यः ।  \n\nनापि सप्तमः; तत् किं लोकतः शुक्तिरजतादिषु विधातुम्, आपणिकरजतादिषु निषेद्धंु च शक्यंकिंचित्, अथाशक्यमिति; न प्रथमः, प्रत्यक्षादिभिर्बाधस्य दुर्निवारत्वात् ।  \nन द्वितीयः, तस्याप्रसिद्धत्वात् ।  \nतथाविधस्य कस्यचिदन्यस्य साधने तेनाप्युपहितस्य प्रपञ्चस्याक्षतत्वेनानिष्टाभावात् ।  \nएवं प्रत्यक्षबाधेनिरूपिते सति अर्थापत्त्यभावयोः पृथक्प्रामाण्यमिच्छतां ताभ्यामपि बाधःसिद्धः ।  \nअबाध्यत्वलक्षणव्यवहाराविसंवादान्यथानुपपत्त्या सत्यत्वसिद्धिः ।  \nअभावोऽपि प्रपञ्चस्य बाध्यत्वाभावाख्यं सत्यत्वं प्रकाशयन् मिथ्यात्वानुमानं बाधत एव ।  \nन चात्र योग्यानुपलब्धिःनास्तीति वाच्यम्; योग्यत्वस्योपपादितत्वात् ।  \nन हि लोकसिद्धमिथ्यात्वादन्यत् किमप्ययोग्यं मिथ्यात्वमस्ति ।  \nन चानयोः श्रुतिबाधः, तदान्यपर्यस्थापनात् ।  \n\nननु सत्यत्वे सिद्धे बाधः, तदेव न किञ्चित् पश्यामः किं सत्तासामान्यम्, उत स्वरूपसत्त्वम्? अथवा भावत्वम्? यद्वा प्रामाणिकत्वमात्रम्; अथवा किञ्चिदित।  \nि नाद्यः; सामान्यमनिच्छतस्तदयोगात्, इच्छतोऽपि सामान्यादिषु मिथ्यात्वसाधनस्य निरुपद्रवत्वप्रसङ्गात् ।  \nन द्वितीयः; तत्रापि किं स्वरूपमेवसत्त्वम्, उत स्वरूपस्य सत्त्वम्? पूर्वत्र मिथ्याभूतस्यापि स्वरूपं स्वरूपमेवेति न किञ्चित् व्यतिरिक्तं भवति ।  \nनिस्स्वरूपं तदिति चेन्न; तेनैव रूपेण तत्स्वरूपनिर्णयात् ।  \nअन्यथा प्रातिस्विकवस्त्वन्तरस्वरूपाभावे सर्वेषां निःस्वरूपत्वप्रसङ्गात् ।  \nउतरत्र, तत्सत्त्वस्य सत्त्वान्तराभावे मिथ्यात्वं दुर्वारम् ।  \nततश्च विश्वमिथ्यात्वम् ।  \nन तृतीयः; अभावस्य मिथ्यात्वप्रसङ्गात् ।  \nइष्टमिदमिति चेन्न; अविशेषात् भावस्यापि तत्प्रसङ्गात् ।  \nभावान्तराभाववादे तु भावानामेवाभावत्वात् तत्प्रसङ्गः ।  \nन चतुर्थः; दृश्यत्वानुमानमपोद्य तदसिद्धेः ।  \nन पञ्चमः; तस्य सर्वत्र प्रमाणबाध्यत्वे शशविषाणवदसिद्धेः ।  \nयोग्यत्वेऽनुपलम्भबाधादिति ।  \n\nतदेतदसारम्; प्रामाणिकत्वमेव हि सर्वत्र सत्त्वमभ्युपगच्छामः ।  \nतदुक्तं भाष्ये, \"व्यवहारयोग्यता सत्त्वम्'' इति ।  \nन चैतत् बाधकानुमाने जीवति न सिद्ध्यतीति वाच्यम्; कालात्ययापदेशस्यनिर्मूलत्वप्रसङ्गात्; यथा वह्न्यनुष्णत्वानुमानं प्रतियोगिभूतोष्णत्वग्राहिणा बाध्यते, तथेहापि सत्यत्वव्यतिरेकानुमानं प्रतियोगिविशेषसत्यत्वग्राहिणा बाध्यते ।  \nन च तन्न गृह्यत इति वाच्यम्; तद्व्यतिरेकासिद्धिप्रसङ्गात् ।  \nब्रह्मणि तद्ग्रहात् व्यतिरेकसिद्धिरिति चेन्न; ब्रह्मण्यपि सत्त्वस्य त्वदुक्तयुक्तिभिः खण्डनात् ।  \nतत्राखण्डितत्वे तदेव विश्वस्यापि सत्त्वमिति पश्य ।  \nस्वतस्सदेव ब्रह्मेति चेत्, किमहेतुकत्वं विवक्षितम्, उत   \nस्वयंप्रकाशत्वम्? यद्वा सत्त्वाभावेऽपि सदिति पूर्वत्र ब्रह्मव्यतिरेकात् प्रपञ्चस्य कार्यत्वमेव साधिंत स्यात् ।  \nततश्चांशतस्सिद्धसाध्यता ।  \nद्वितीयेऽपि परप्रकाश्यत्वसाधनात् स एव दोषः ।  \nतृतीये तु प्रपञ्चस्यापि तद्वत् सत्त्वे को विरोधः? एतेन सत्त्वस्य सत्त्वान्तराभावात् असत्त्वप्रसङ्गोऽपि प्रत्युक्तः ।  \nअतः सत्त्वमात्रप्रतिक्षेपे शून्यवादावतारः ।  \nक्वचित् तदभ्युपगमे प्रामाणिकेषु सर्वेषु तत्सिद्धिरनिवार्येति ।  \nन चैवं मिथ्यात्वासत्त्वादौ; तस्य सामान्यतोऽस्माभिरप्रतिक्षेपात् ।  \nसत्यस्यैव हि रजतत्वादेः स्वात्यन्ताभावाश्रयनिष्ठतया प्रतीयमानत्ववेषेणमिथ्यात्वम्; तत्तन्निष्ठात्यन्ताभावप्रतियोगित्वमेव तस्यासत्त्वमिति यथालोकमभ्युपगमात् ।  \nकिंच य एष विश्वं विचारासहमलीकमनिर्वचनीयं चेत्यादिरूपं व्याहतप्रतिज्ञानमाद्रियते, स किं स्वपक्षं किंचित् स्थापयति, न वा? स्थापनेऽपि प्रमाणतः, अप्रमाणतोऽपि वा नेति पक्षे परपक्षं दूषयतोऽयमेव विकल्पः ।  \nतत्र प्रमाणत इति पक्षे तत् प्रमाणं तथात्वेन विचारसहम्, नवा? पूर्वत्र कथं विश्वमिथ्यात्वम्? तस्यापि तदन्तर्भावात्; उत्तरत्र कथं तत् प्रमाणम् ।  \nप्रमाणताभ्रमेणेति चेत्, तथाऽपि किं तेन? अन्यथा हेत्वाभासानामप्रतिक्षेपे सर्वसमयसाम्राज्यप्रसङ्गात् ।  \nलोकव्यवहारसिद्धमिति चेन्न; तस्य सपरिकरस्य परिग्रहे लोकस्थिरीकरणात् ।  \nप्रमाणान्तराविरोधादेश्च तत्परिकरत्वात् ।  \nअन्यथा लोकतोऽप्यसिद्धेः ।  \nत्रिचतुरकक्ष्या विमर्शावस्थापितमिति चेन्न; तथैव विश्वानुग्राहकप्रमाणानामव्यवस्थापनात् ।  \nतत्तद्विमर्शबाधस्य विश्वद्वेषिण्यपि निवारकाभावात् ।  \nतस्य तु प्रथमकक्ष्यायामेव स्फुटप्रतीति व्याघातादिभिर्विलय इति विशेष इति ।  \n\nन चापच्छेदनिमित्तनैमित्तिकशास्त्रयोः प्रामाण्याविशेष इव अप्रामाण्यविशेषेऽपि परत्वात् प्राबल्यम्; न मिथ्येत्यस्मदुक्तेस्ततोऽपि   \nपरत्वात् ।  \nअविश्रमस्तर्हीति चेन्न; स्वदोषस्य परत्राऽऽरोपात् ।  \nपरत्वमात्रेण प्राबल्यं ब्रुवतस्तवैवासौ दोषः ।  \nकिंच यद्यप्रमाणं परं स्वविषयं नावस्थापयेत्, कथं प्रबलम्; स्थापयतो वा कथमप्रामाण्यम्? ।  \nननु प्रमाणत्वे कथं बाध्यत्वम्, तस्मिन् वा कथं तदित्यपच्छेदेऽपि प्रसज्यत इति चेन्न; अनियतविरोधपौर्वापर्यतया अन्यतरोदयसंभावनया च प्रयोगान्तरेषु प्रामाण्योपपत्तेः ।  \nकिंचत्वदुक्तप्रमाणस्यापि दुष्टकारणप्रसूतत्वं त्वयैवाभ्युपगम्यत इति अदोषप्रसूततयाऽपि न प्राबल्दौर्बल्य विभागः ।  \nअन्यथा माध्यमिकयुक्तीनां सर्वसिद्धान्तजीवितास्वादिनीनां सर्वतः परत्वेन प्राबल्यप्रसङ्गात् ।  \nतदेवं सिद्धं न कथंचिदपि विश्वमिथ्यात्वप्रतिज्ञानं शक््यमिति ।  \n\nदृश्यत्वं च किमभिप्रेतं? किं चाक्षुषत्वम्? उत प्रत्यक्षज्ञानविषयत्वम्, यद्वा ज्ञानविषयत्वमात्रम्, उत दृग्व्यतिरिक्तत्वम्, अथवा अन्यत् किंचिदिति?नाऽऽद्यः; भागासिद्धत्वात् ।  \nअत एव न द्वितीय; व्यर्थविशेषणत्वाच्च ।  \nब्रह्मव्यच्छेदार्थं विशेषणं सार्थकमिति चेन्न; तस्य ज्ञानविषयत्वानभ्युपगमात् ।  \nअभ्युपगमे वा योगिप्रत्यक्षादिविषयतया सन्मात्रग्राहिप्रत्यक्षवर्णनाच्च हेतोस्तत्र वृत्तेः ।  \nन च तृतीयः; अनैकान्तिकत्वादेव ।  \nज्ञानविषयत्वमात्रमपि ब्रह्मणो नास्तीति चेन्न; \"आत्मा वाद्रष्टव्यः श्रोतव्यो मन्तव्यो निदिध्यासितव्यः'' (बृ.4 - 4 - 5) \"ब्रह्म वेद ब्रह्मैव भवति'' (मुंड - 3 - 2 - 1) \"अथातो ब्रह्मजिज्ञासा''(ब्र.सू.1 - 1 - 1) इत्यादिस्वपराभ्युपगतश्रुतिसूत्रादिविरोधात् ।  \nसन्मात्रग्राहि प्रत्यक्षमिति वादस्यापि प्रहाणप्रसङ्गाच्च ।  \nव्यावहारिकं ब्रह्मणो दृश्यत्वम्, न तु पारमार्थिकमिति चेत्, हन्त! किं प्रपञ्चदृश्यत्वं पारमार्थिकम्, येन तस्मिन् मिथ्यात्वं सिद्ध्येत् ।  \nतथाच सति पारमार्थिकं दृश्यत्वम् ।  \nतत एव दृश्यम् अपारमार्थिकमिति भ्रान्तजल्पितायेत ।  \nअतः प्रपञ्चस्यापि व्यावहारिकदृश्यत्वमभ्युपेयम्; तच्च ब्रह्मणोऽप्यविशिष्टमिति तस्यापि मिथ्यात्वप्रसङ्गस्याविशेषेऽपि सत्यत्वे, प्रपञ्चस्यापि सत्यत्वप्रसङ्गः ।  \nयदिच व्यावहारिकमपि दृश्यत्वं ब्रह्मणो नास्तीत्युच्येत, तदा ब्रह्मविज्ञानान्मोक्ष इति वेदान्तसिद्धान्तविरोधश्च ।  \n\nकिंच, \"ब्रह्मणो दृश्यत्वं नास्ति' इत्यत्र ब्रह्मशब्दः किं कस्यचिदप्यबोधकः उताब्रह्मबोधकः अथवा ब्रह्मबोधक इति? नाद्यः ब्रह्मशब्दप्रयोगनैरर्थक््यप्रसङ्गात् ।  \nन द्वितीयः; अब्रह्मणस्तेनाभिधाने तस्यैव दृश्यत्वनिषेधात्; ततः प्रपञ्चे हेतोरसिद्धेश्च ।  \nन तृतीयः; ब्रह्मणो दृश्यत्वस्य दुस्त्यजत्वात् ।  \nस्वयंप्रकाशस्यब्रह्मणो यथाकथंचिल्लक्षणया ब्रह्मशब्देन प्रतिपादनमिति चेत्, तथाऽपि लक्षणया वृत्त्या शब्दजन्यप्रतीतिविषयत्वं सिद्धम् ।  \nतावतैव दृश्यत्वमवर्जनीयम् ।  \nब्रह्मशब्देन ब्रह्मणो लक्षणा चानुपपन्नेति आदावेवोक्तम् ।  \nएतेन सर्वशब्दागोचरत्वं ब्रह्मणो वदन् प्रत्युक्तः; ब्रह्म न शब्दप्रतिपाद्यमित्यत्र पूर्ववत् विकल्पदूषणयोरवर्जनीयत्वात् ।  \n\"यतो वाचो निवर्तन्ते'' (तै.आनं.1) इत्यत्रापि यच्छब्देन ब्रह्मानुवादोऽवर्जनीयः उपहितमूनद्यत इति चेत्, तथाऽपि ज्ञानविषयत्वं सिद्धम् ।  \nउपहितानुवादेनानुपहितेतन्निषेधश्चाशक्यः ।  \nएवमनुभूतिःस्वयंप्रकाशेत्यादिभिरवेद्यत्वप्रतिपादनमपि तन्निराससमये निरस्तं द्रष्टव्यम् ।  \n\nन चतुर्थः;पारमार्थिकव्यतिरेकस्य शुक्तिकारजतादौ प्रपञ्चेऽप्यनभ्युपगमेन साधनविकलत्व असिद्ध्यादिदोषात् ।  \n\nअपारमार्थिकव्यतिरेकस्य ब्रह्मण्यपि विद्यमानत्वेनानैकान्त्यादेव ।  \nअत एव प्रातिभासिकव्यतिरेकपक्षोऽपि निरस्तः ।  \nकिंच घटोऽस्ति पटोऽस्तीत्यादिषु सत्त्वमनुभूतिविषयतयैव प्रतिभासते ।  \n\n।।इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषुशतदूषण्यां दृश्यत्वानुमाननिरासवादः पञ्चदशः ।।15।।"
              },
              {
                "author": "Nrisimharaja",
                "commentary": "15 ---\nनिर्विशेषस्य शास्त्रवेद्यत्वे शास्त्रस्याप्रामाण्यमुक्तं । किं च ब्रह्मणो मिथ्यात्वमपि स्यादित्युत्थानात्संगतिरित्यभिप्रेत्य वादार्थं संगृह्णातिअबाधाध्यक्षेति। प्रत्यक्षादिमिति वर्गेषु मध्ये कयापि मिथ्याबोधाभावात्जगदखिलंयस्य शरीरमवगतमित्यर्थः । अनेन वादार्थः सूचितः । जगतो बाधितत्वं हि मिथ्यात्वं । तदभावोक्तेः । शरीरत्वोक्तौ\"\"सर्वं खल्विदं ब्रह्मे (छां.3 - 14 - 1)त्यादेक निर्देशस्यशरीरिशररभावनिबंधनत्वसूचनान्न बाधार्थसामानाधिकरण्येन मिथ्यात्वमिति सूच्यते । एतैर्वक्ष्यमाणलक्षणैःनिजविभवस्यैश्वर्यस्य लुंटाकास्तस्कराः मिथ्यात्ववादिनः तेषांमथनैः। एतेन परपक्षस्य प्रतिकूलतर्कपराहतिरुक्ता । एतादृश तर्कैः सहासीदन्सन्निधानः निगमशतसीमा - समस्त - श्रुतिप्रतिपाद्यःप्रसीदत्विति प्रार्थना ।\nसन्मात्रग्राहिप्रत्यक्षपक्षे प्रतिकूलतर्कप्रदर्शनपरतया अस्य वादस्य तच्छेषत्वमिति सूचयतियदेतदिति। केचित्तु स्वेन वक्ष्यमाणदूषणस्य संप्रदायसिद्धत्वमाहयदेतदित्यादिना इत्याहुः ।। नाशित्वादयइत्यादिशब्देनमिथ्यात्वं गृह्यते। अनेकान्तत्वं सूचितमिति। दृश्यत्वेपि मिथ्यात्वभाव संप्रतिपत्तेःरिति भावः। उत्तरत्रेति । तेनाप्यनैकान्त्यं सूचितं । प्रसंगाभिप्रायत्वात्। प्रयोगस्येति। सांख्ये दृश्यत्वं बाध्यत्वाभ्युपगमात्सुतरामसंगतमिति भाष्यमित्यर्थः । दृगधीनसिद्धत्वं दृश्यत्वं । दृगधीन बाध्यत्वं मिथ्यात्वं । तथा चास्तीति ज्ञानविषयत्वान्नास्तीति ज्ञानं विषय इति पर्यवसानात् व्याधात् इत्यर्थः ।योगाचारेति। \n\"\"जागरितप्रत्ययो निरालंबनः संवेदनत्वात् स्वाप्नप्रत्यय''वदिति बौद्धानुमानं\"\"वैधर्म्याच्च न स्वप्नादिवदि'' (ब्र.सू.2 - 2 - 28)ति सूत्रभाष्ये दूषितं । मायिना \"\"प्रंपचो मिथ्या दृश्यत्वात् शुक्तिरजतस्वाप्नाद्यर्थवदि''त्युक्तं । एवं च ज्ञातत्वेन मिथ्यात्वविषयत्वसाधनस्य ज्ञानविषयत्वेन मिथ्यात्वसाधनस्य चाविशेषात् ज्ञानत्वदूषणान्येव तद्विषयत्वहेतोरपि भवन्तीत्यर्थः ।यद्वेतिब्रह्मविलक्षणत्वमित्यर्थः । वस्तुतो ब्रह्मणस्सत्यत्वात्तद्वैलक्षण्यासिद्धया मिथ्यात्वसिद्धिरिति भावः ।\nप्रतीतिविरोधादितिअसच्चेन्न प्रतीयेतेति भवद्भिरेवाभिधानादिति भावः । अत एव अपसिद्धान्त इति ध्येयं ।मिथ्यात्वेति। सत्यभूतस्य प्रपंचस्य रजतत्वाध्यासविषयस्य शुक्तेरिव मिथ्यात्वप्रकारकज्ञानविषयत्वात् सिद्धसाधनमित्यर्थः । आदिशब्देन क्षणिकत्वादिविवक्षितं । अध्यासादित्यादिशब्देन रजतत्वाध्यासविवक्षा । ननु मिथ्यात्वाध्यास्य मिथ्यात्वाद्येव विषयः न प्रपंचः इति न सिद्धसाधनमित्यत्राह ।शुक्त्यादिरिति। अध्यासस्याधिष्ठानविषयत्वनियमात् अन्यथा बाधायोगेनभ्रमत्वायोगादिति भावः । ननु स्वात्यंताभावाधिकरणेऽन्यथाख्याति विषयत्वं विवक्षितं पूर्वोक्तं तु तत्तेथेति न सिद्धसाधनमिति शंकतेअथेति।सर्वस्येतिइदं रजतमिति शुक्तौ रजतत्वारोपवत् इदं भूतलं रजतवदित्यादि रूपेण धर्मिण एवारोपसंभवादिति भावः ।अप्रसिद्धविशेषणत्वमिति। सर्वस्य विशेषणीभूतसाध्यं प्रसिद्धमित्यर्थः । ननु ख्यातिबाधान्यथानुपपत्त्या शुक्तिरजते प्रसिद्धमिति शंकतेअर्थापत्तीति।\nपूर्वत्रेतिमिथ्यात्वस्य च मिथ्यात्वे मिथ्याभूतस्य शंखारोपितपीतिम्नः श्वैत्येनेव पारमार्थिक सत्यत्वे न अविरोधात् अर्थांतरमित्यर्थः । अर्थांतरमोपपादयतितस्येति। बाध्यत्वस्येस्यर्थः । आद्येऽपि किं बाध्यत्वं संबंधस्साध्यते बाध्यत्वं वा । आद्ये दोषमाहअन्ये इति। द्वितीय्ये आहबोध्यत्व इति। बाध्यत्व धर्मयोग इति। साध्यस्य पक्षधर्मताभिहिता न तु योगस्य साध्यत्वं ततश्च स्वमहिम्नि प्रतिष्ठितस्य अनन्याधारत्वात् व्याहतिरित्यर्थः । अत एव सर्वार्थसिद्धौ \"\"सत्यमिथ्यात्वब्रह्मत्वमिति कोटिनिराकरणे ब्रह्मस्वरूपस्य सत्यस्य असत्यवृत्तित्वव्याधाताभिधान मनैकान्त्यमिति'' मिथ्यात्वरूपसाध्यस्या बाध्यत्वात्तत्रा हेतोर्वृत्तेरिति भावः ।तेनैव हेतु नेति। तेनैव हेतुना मिथ्यात्वसिध्यनन्तर ज्ञातं अनैकान्त्यं मिथ्यात्वसिद्धावप्रतिबन्धकत्वात् न दोषः । असिद्धिदशायान्तु अनुपस्थित्वादेव अदोष इत्यर्थः । अयं चानिष्टप्रसंगः । सिद्धेः प्रागस्तीति सिद्धि प्रतिबन्धक एवेति भावः । शंकतेतेनैव तदिति। असाधकत्वमनैकान्त्यं तत्सिद्धावनैकान्त्यमित्यस्या साधकत्वमिति पर्यवसितत्वात् । आपाद्यापादकव्याधातेन प्रसंगानुपपत्तेर्न प्रतिबन्धक इत्याशयः । नहि ।तत एवेति। यद्यनेन साध्यं सिध्येत् तदा अनैकान्तिकत्वमिति नापादयामः येन व्याधातस्यात् । हेतुना व्याप्तिग्रहणदशायांउपस्थितसाध्येऽपि हेतुग्रहात् तव तत्र अनैकान्यज्ञानसत्वात् कथं व्याप्तिग्रहमूलकानुमान प्रयोगइत्यर्थः ।तदेति। यद्यपि यदि दृश्यत्वाभाव निश्चये सति तस्य तज्जनितानुमितिविषयत्वं न संभवति । नचात्र तदभाव निश्चयः । किन्तु दृश्यत्वाभाव निश्चयएवेति । अस्तु वा दृश्यत्वाभावनिश्चयः । तथापि भिन्न विषयत्वात् व प्रतिबन्धसम्भवः तथापि तत्र हेतुव्यतिरेकग्रहाभावे तन्निश्चयस्यादेव । तन्निश्चये च सति स्वप्रकाशतया तदज्ञानविषयस्यापि भानसंभवेन समानविषयत्वादिति भावः ।नन्विति। बाधितार्थस्या बाधितार्थस्य चसाधारणबाध्यत्वमात्रं साध्यं नत्वबाधित साध्यत्वं । एवं च प्रपंचे सामान्येन रूपेण सिसाधयिषितस्य अबाध्यबाध्यत्वस्य प्रागसिद्धेर्न सिद्धसाधनं । साध्ये च बाधितबाध्यत्वमादाय बाध्यत्वसामान्यस्यसत्वात् नानैकान्त्यमित्यर्थःतथापीति।साध्यतावच्छेदकावच्छिन्नस्य पक्षेसिद्धिः न तु तद्विशेषावच्छिन्नस्य ।तथा च तादृशस्य बाधितबाध्यत्वस्य पक्षे सत्वात्सिद्धसाधनमिति भावः ।पक्षधर्मताबलादितिपक्षधर्मताबलात् अबाधितबाध्यत्वरूपविशेष एव प्रंपचे सिध्यति । अन्यथा दृशि जडस्याबाधित कल्पितत्वमन्तरेण अपरोक्षत्वानुपपत्तेः । न बाधो विशेषः । साध्यतावच्छेदकवच्छिन्न रूपेण सिध्यतीति भिन्नविषयापि तत्समानाकारसिद्धिः प्रागेवास्तीति सिद्धसाधनमिति वाच्यं । पक्षधर्मताबलादेव अबाधितबाध्यत्वेनैव सिद्धेः। अनुमितिसमानाकारसिद्धेश्च पूर्वमभावान्न सिद्धसाधन मित्यर्थः । तस्या इति। दृगधीनसिद्धिकत्वं दृश्यत्वं । तत्पक्षधर्मतायाः दृगयास्साध्यत्वेन विरुद्धत्वादित्यर्थः ।अविरोधेपीतिपक्षधर्मताबलात् प्रपञ्चे बाधितत्वं अबाधितत्वरूपेण सिद्धयति तत्साध्यत्वे च तादृशबाध्यत्वाभावसंप्रतिपत्तेः । दृश्यत्वास्यापि सत्वादनैकान्त्यमित्यर्थः । ननु बाध्यत्वामात्रं साध्यमित्युक्तं । तच्च पक्षधर्मताबललभ्याबाधित बाध्यत्वेप्यऽस्ति । बाधितबाध्यत्वस्य तत्र संभवात् । तथा च कथमनैकात्यमिति चेत् उच्यते साध्यगतसाध्यत्वं यदि बाध्यं तर्हि प्रंपचासत्यत्वं स्यात् । तत्र व्यभिचारश्च यदि चतुर्थमादाय परिहारः तथा प्रपंचस्य सत्यत्वं स्यात् । एवं च साध्यत्व परंपरायां यद्युयुग्मबाध्यत्वमादाय प्रथमबाध्यत्वस्य अबाध्यत्वेन न सिद्धसाधन परिहारः। तथाहि युग्मबाध्यत्वमादाय प्रपंच सत्यत्वमेव स्यादिति न विवक्षितसाध्यसिद्धिरिति भावः ।\nप्रत्यक्षाद्यैरिति। स्वात्यन्ताभावसमानाधिकरणतया प्रतीयमानत्वं स्वात्यन्ताभाव समानाधिकरणप्रतीतिविषयत्वं । सा च प्रतीतिर्नसंभवति प्रतियोगिग्राहिकया प्रतीत्यातत्त्रैव तदभावग्रहसंभवादित्यर्थः । ननु प्रपंचविधायक निषेधश्रुत्या तादृशप्रतीतिस्संभवतीत्यत्राहश्रुतीनामपीति। विहितव्यतिरिक्तविषयत्वेन व्यवस्थापनात् न भावाभावसामानाधिकरण्यधीरिति भावः ।ननु स्वात्यन्ताभावसमानाधिकरणत्वप्रकारक प्रतीतिविषयत्वं साध्यं । तच्च स्वात्यन्ताभाव समानाधिकरण विशेष्यक स्वात्यंताभाव समानाधि करणप्रकारक प्रतीतिविषयत्वं । सा च प्रतीतिः एतदनुमानजन्यानुमितिरेव स्वात्यन्ताभावसमानाधि करणविशेष्यकेत्यंशे स्वात्यन्ताभाव समानाधिकरणत्वस्य प्रकारतयावगाहनादित्यत्राहअत एवेति। प्रतियोगि समानाधिकरणतया अभावप्रत्यक्षस्य असंभवनिरस्ततया प्रतियोगिसामानाधिकरण्यावच्छिन्ना भावानुपलंभेन तादृशाभावस्य निरस्ततया तत्साधनस्य अनेन मानेनासंभवादित्यर्थः ।कृत्स्नेतिअनेनानुमानेन सर्वस्याप्यभावसाधने कृत्स्नप्रत्यक्षस्यापि अप्रामाण्यात् पक्षहेतुव्याप्त्यादीनां असिद्धयाअनुमान प्रामाण्यमेव न स्यादित्यर्थः । अनुमानाप्रामाण्य प्रसंग इष्ट एवेत्यत्राहतदभ्युपगम इति।स्वोक्तिः।साध्यसिध्यर्थमनुमानप्रयोगः स नस्यादित्यर्थः।परेति। बाधकाभावात् सत्यत्वस्यैव सिद्धिप्रसंगादित्यर्थः ।ननु प्रामाण्य प्रयोजक व्याप्त्याद्याकार हीनापि लिंगेन साधितस्य सत्यतया यादृच्छिकसंवादस्थले दृष्टा तद्वदिहापि स्यादित्याशंक्य तथा सत्यस्मदुक्तिमात्रेण तदभावेऽपि सत्यस्यादिति परिहरतिअप्रमाणेनेति।\nननु सिद्धसाधनं । ब्रह्मात्मकत्वपक्षे तदवच्छिन्नस्य प्रपंचस्य तद्भेदासिद्धिरिति शंकतेसर्वं ब्रह्मात्मकमिति। ब्रह्मैव स्वाभिन्न सत्योपाधिवशात् चिदचिदीश्वरविभागं भजते । वस्तुतस्सर्वं ब्रह्मात्मकमेवेति भास्करमतमिति भावः । सिद्धान्तस्य भास्करमाताद्वैलक्षण्यमाहतदपृथगिति। शरीरशरीरिभाव निबन्धनत्वात् तदभेदव्यपदेशस्य न शुद्धाभेद इत्यर्थः । ननु ब्रह्मण एव सत्यत्वात् तद्व्यतिरेक सत्वावच्छिन्नव्यातिरेकस्यादिति शंकतेतथापीति। ब्रह्मैकमेव सत्यमित्यसिद्धं । अन्यस्यापि सत्वेन प्रतीतेः । तथा च ब्रह्मव्यतिरेकसाधनेपि सत्वावच्छिन्नव्यतिरेको न सिध्यतीति परिहरतिस्वयमपीति। ब्रह्मैकमेव सत्यमिति सिद्धं तथा च तद्व्यतिरेकसत्वावच्छिन्नः सिध्यतीति शंकतेब्रह्मैकमिति ।अवधारणेनहीति ।ब्रह्मैव सत्यमित्यवधारणस्य ब्रह्मसत्यत्वे सति इतरासत्यत्वमर्थः इत्यात्माश्रय इत्यर्थः ।अत एवेति। अनेनानुमानेन ब्रह्मेतरासत्यत्वसिद्धिरित्यर्थः । ननु श्रुतिवदनुमानस्यापि प्रमाणत्वात् न अन्यतरेण अन्यत रानार्थ्यक्यमित्यत्राहअन्तत इति। अनुमानात्पूर्वं श्रुतेः पुरस्करणीयत्वात् अनुमाननैरर्थक्यमित्यर्थः। विप्रतिपन्नमिति। श्रुति प्रामाण्ये विप्रतिपन्नं प्रतीत्यर्थः ।श्रुतिप्रामाण्यमिति।तथा च ब्रह्मैक सत्वासिद्धेः प्रपंचस्य असत्वं न सिध्यतीत्यर्थः । वस्तुतः श्रुत्या तत्सिद्धिर्नास्तीत्याहश्रुतेश्चेति।ननु ब्रह्मैकमेवेति निश्चित्य न सत्यवैलक्षण्यस्साध्यते । येनमिथ्यात्वश्रुतिरुपतप्येत । किन्तु सत्यमस्तीति निश्चित्येति शंकतेनन्विति। किं सत्यत्वावच्छिन्नव्यतिरेकस्साध्यते । यद्वा ब्रह्मव्यतिरेकः नाद्य इत्याहप्रत्यक्षादिभिरिति। तेषां प्रत्यक्षविषयत्वनियमात् तत्र सत्यत्वग्रहे सत्यत्वावच्छिन्नव्यतिरेकसाधनं बाधितमिति भावः । द्वितीय्येआहततश्चेति । एकमेवेतिप्रत्यक्षादिबाधो ग्राह्य इत्यर्थः ।तेषां च प्रपञ्चविषयत्व नियमात्तत्र सत्यत्वग्रहे सत्यत्वावभिन्न व्यतिरेक साधनं बाधितमिति भावः । प्रत्यक्षादिभिरितिसत्यत्वग्राहिभिरिति शेषः ।तस्येति। तथाच व्याप्तिग्रहायोगात् व्याप्यत्वासिद्धिरिति भावः ।\nतथाविधस्येति। विधिनिषेधायोग्यस्य सिद्धसाधनबाधादिविरहात् तस्य साधने प्रपंचमपहर्तुं प्रवृत्तेन अधिकं साधितमिति भावः । अर्थापत्त्या बाधमुपपादयतिअबाध्यत्वेति। अभावप्रमाणेन बाधमुपपादयतिअभावोऽपीति । योग्यत्वस्येति।चरमविकल्पदूषणे शुक्तिरजतादिप्रसिद्धातिरिक्तस्य कस्य चिन्मिथ्यत्वरूपतानिरपेक्षान्मिथ्यत्वस्य योग्यतामुपपादितमिति भावः । तदेव स्मारयतिनहीति।अनयोरर्थापत्त्यभावयोः ।\nननु सत्यत्वग्राहिप्रत्यक्षेण उक्तो बाधोनुपपन्नः । सत्यस्यस्यैवानिरूपणादिति शंकतेनन्विति । इच्छतोपीति। वृक्षे संयोगानुमानवत् पक्षैकदेशे मिथ्यानुमाने क्रमेण सर्वमिथ्यानुमानं स्यादिति भावः ।किंचिदिति। मिथ्यावस्तु व्यावृत्तं सत्यत्वं नोक्तं भवतीत्यर्थः ।नीरूपं तदिति चेदितिसत्यत्वनंगीकारात् तुच्छत्वपर्यवसानादिति भावः ।तेनैवेति। असद्विलक्षणत्वस्याप्यभ्युपगमान्मिथ्यात्वाश्रयस्वरूपेणैव सत्स्वरूपत्वमित्यर्थः ।अन्यथेति। यत्किंचित्स्वरूपे सत्यपि यत्किंचित्स्वरूपाभावमात्रेण निस्वरूपत्व इत्यर्थः ।वस्त्वंतरस्वरूपाभाव इतिसतीति शेषः । प्रातिस्विकरूपाभावस्य सत्वादित्यर्थः ।उत्तरत्रेति। स्वरूपस्य सत्यत्वमित्यस्मिन् विकल्पे इत्यर्थः । सत्वांतरांगीकारत्वेऽनवस्थास्यादव्याप्त्यनिरूपणा दात्माश्रयश्चेति भावः ।ततश्चेति। सत्यस्यैवाभावादिति भावः ।इष्टमिदमिति। अभावत्वादेवतस्यमिथ्यात्वमिष्टमित्यर्थः ।भावस्यापीति। प्रमाणसिद्धत्वाविशेष्य भावस्यमिथ्यात्वे भावस्यापि तत्प्रसंग इत्यर्थः ।भावान्तरेति। अभावत्वस्य \nमिथ्यात्वप्रयोजकत्वपर्यवसानादिति भावः । दृश्यत्वानुमानप्रवृत्तिसमये प्रपंचग्राहिप्रतीतेः प्रामाण्यसंदेहात् प्रामाणिकत्वस्य प्रपंचे सिद्धयासिध्यभावादितिभावः प्रामाणिकत्वमिति ।सर्वत्रेति। ब्रह्मणि ततोऽन्यत्र प्रपंचेत्यर्थः ।अनुपलंभबाधादिति।इदं सदिदंसदित्यपलंभावानुपलंभबाध इति चेत् न तस्याधिष्ठान भूतब्रह्मसत्ताविषयत्वात् ततोऽतिरिक्तायां मानाभावादिति भावः।।\nप्रामाणिकत्वमिति। प्रामाणिकविषयत्वं प्रमेयत्वमेवेत्यर्थः । ननु प्रत्यक्षेण सदिति ग्रहणं न स्यात् ।प्रमाणस्यातीन्द्रियतया तद्विषयस्यापीतीन्द्रियत्वात् । किं च प्रमाणपदं व्यर्थं विषयत्वमात्रस्यैव लक्षणत्वसंभवात् । किं च तद्विषयत्वं विशेषणं उपलक्षणं वा नाद्यः तदभावदशायां असत्वप्रसंगात् । नद्वितीयः उपलक्ष्यतावच्छेदकाभावात् इत्यत आहतदुक्तमिति। व्यवहारोऽर्थक्तिया तद्योगतावच्छेदकमित्यर्थः । ननु तस्यालंभ इति चेत् न प्रमाणविषयतावच्छेदकस्यैव तदवच्छेदकत्वात् । सच धर्मः कालसंबंधः । न च तस्य प्रत्यक्षासंभवः । अयं घट इति कालिक संबंध प्रतीतेरनुभवसिद्धतया कालतत्संबंधयोः षडिन्द्रियवेद्यत्वात् । यद्वा वर्तमानवस्तुगोचरसामग्रयाः अयं स्वभावः। तत्कालसंबन्धग्राहकत्वमिति। अत एव न व्यर्थविशेषणत्वं । तस्योक्तधर्मोपलक्षणार्थत्वात् इत्याहुः ।तन्नगृह्यत इति। तथा च कालात्ययापदेशस्य न निर्मूलत्वमिति भावः । तर्हि व्यतिरेकानुपस्थित्या व्याप्तिग्रहणाभावात् अनुमानमेव नोदयमासादयदित्याहतद्व्यतिरेकेति । त्वदुक्तयुक्तिभिरिति ।तत्किंसत्तासामान्यैरिति। विकल्पाभिहितैरित्यर्थः ।पूर्वत्रेति। अहेतुकं मायाकार्यपर्यवसानादिभावः।ततश्चेति।प्रकृतिकालात्मव्यतिरिक्तस्य सत्वस्यापि कार्यत्वस्य संप्रतिपन्नत्वादिति भावः ।परप्रकाश्यत्वेतितेन सत्वस्यैव सिद्धेः हेतोः विरुद्धत्वं अदोष इत्यर्थः ।एतेनेति। स्वरूपेणैव सत्वादित्यर्थः । एवं ब्रह्मणोपि सत्वं परिहार प्रंपचस्य वा सत्वं स्वीकुरु नार्थमुखेन्नेयन्यायाश्रयेत्याह ।तत इति। ननु तर्हि मिथ्यात्वादावप्येवं विकल्पस्यात् प्रपंचमिथ्यात्वप्रतिक्षेपे शुक्तिरजतस्यापि मिथ्यात्वं न स्यात् शुक्तिरजतस्य मिथ्यात्वांगीकारे प्रपंचोतथास्यात् । एवं शशश्रृंगस्थ असत्वांगीकारे प्रपंचस्याप्यसत्वं स्यात् । प्रपंचे(मिथ्यात्व) तत्प्रतिक्षेपे शशश्रृंगस्यापि तन्नस्यादित्यत्राहन चैवमिति। तस्य सामान्यतोअस्माभिरिति ।स्वरूपेण किं चेन्मिथ्या किंचिदसदिति नांगीक्रियते । किन्तु सत्स्वरूपस्यैव अधिकरणविशेषमादाय अंगीक्रियत इतिप्रतिचारमिति। विचारसहत्व प्रतिज्ञया अनीकत्वप्रतिज्ञानं व्याहतंविचार्थैव अळीकत्वनिर्णयात् । अळीकत्वेननिर्वचनादेवाळीकत्वप्रतिज्ञानं अनिर्वचनीयत्वप्रतिज्ञया व्याहतं ।तथा प्रथमेन वा निर्वचनीयत्वमपि व्याहतं विचार्यैव अनिर्वचनीयत्वस्थापनादित्यर्थः । एवं चोन्मत्त इव व्याहतं वा उपेक्ष्य इति भावः । जाल्पिको वैतण्डिको वेति विकल्पयति ।सकिमिति।स्वपक्षसाधनपरपक्षदूषण विकल्पकोटिद्वयमपि युगवदेव निरकरोतितत्र प्रमाणत इति ।तथात्वेन - प्रमाणत्वेन।कथं विश्वमिथ्यात्वं ।विचारासहत्वं मिथ्यात्वं विवक्षितमिति भावः ।तस्यापीति। प्रमाणस्यापिपक्षान्तर्भावदिति भावः ।तथापीति। न भ्रममात्रेण प्रमाणता तथा च न किंचित्प्रयोजनमित्यर्थः ।अन्यथेति।तादृशेनापि प्रयोजनसिद्धावित्यर्थः ।लोकव्यवहारेतिस्वपक्षसाधनत्वेनाभिमतं लोकव्यवहारेण प्रमाणतया सिद्धं न तथा हेत्वाभास इत्यर्थः ।ननु।तस्येति। लोकव्यवहारसिद्धस्य सपरिकरस्य प्रमाणस्य परिग्रहे प्रमाणान्तराविरोधानुकूलतत्कालादेस्तत्परिकरतया तादृशप्रमाणेन प्रपंचसत्यत्वमेव सिध्येत् । प्रपंचमिथ्यात्व साधकस्य प्रमाणान्तरविरोधादनुकूलतर्काभावाच्च लोकतस्सिध्यभावात् न तेन विश्वमिथ्यात्वसिद्धिरित्यर्थः ।अन्यथेति। सपरिकरस्य साधकत्वं लोकव्यवहारतोप्यसिद्धं । लोके सपरिकरस्यैव प्रमाणत्वव्यवहारादिति भावः । त्रिचतुरकक्ष्या सह प्रमाणतयाविचारे तदेवलोकव्यवहारसिद्धमिति विवभासादि तु प्रमाणतया विचारे न तथेति शंकतेत्रिचतुरेति। प्रमाणमिति शेषः ।विश्वानुग्राहकाः - विश्वसत्यत्वस्थापकाः । ननु सत्यत्वस्थापकस्य बाधो दृश्यते अपितुमिथ्यात्वस्थापकस्येति वैषम्यमस्तीति चेत्तत्राहतत्तदिति। विश्वद्वेषिप्रपंचमिथ्यात्वसाधकं प्रमाणमित्यर्थः ।\nउक्तदोषं परिहन्त प्रमाणत्व दूषणं च युगपदनुवदतिन चेति। परिहरतिन मिथ्येति।अविश्रमस्तर्हीतितदुपरि तन्निषेधस्यापि भावादित्यर्थः । परं किं स्वविषयं ज्ञापयति न वेति कल्पमभिप्रेत्याहकिं चेति । अनियतेति ।अन्यतरोदयसंभावनया नैकावच्छेदकत्वाभावेनानियतविरोधतया नियतपौर्वापर्यतया च अन्यतर शास्त्रानुष्ठान संभवादित्यर्थः । किं च परस्य प्राबल्यं च तदापि दुष्टकारणजन्यत्वतदभावाभ्यां वैषम्यं वाच्यं । तच्च त्वन्मते न संभवतीत्याहत्वदुक्तेति।अदोषप्रसूततया - दोषाजन्यतयेत्यर्थः। प्राबल्यइत्यर्थः । मिथ्यात्वनिर्वचनसंभवात् पक्षहेत्वादिर्भिर्व्याधातात् साधनासंभवाच्च न विश्वमिथ्यात्वप्रतिज्ञानं भवतीत्युपसंहरतितदेवमिति।\nसाध्यं दूषयित्वा हेतुदूषणमाहदृश्यत्वंचेति।भागसिद्धत्वादिति। प्रपंचस्य क्वचिद्वाय्वादौ चाक्षुषत्वाभावादिति भावः।व्यर्थेति। प्रत्यक्षविशेषणस्य व्यर्थत्वादिति भावः। ब्रह्मेति। तत्र व्यभिचारवारकतया सार्थकमित्यर्थः। तस्येति यतो वाचोनिवर्तन्ते \nअप्राप्यमनसासहेति (तै.आनं)श्रुतेः ज्ञानविषयत्वनिषेधपरस्य भवद्भिः प्रतिपादनादिति भावः । प्रत्यक्षविशेषण व्यावर्तकं चे ( ) स्वपरेति ।\"अप्राप्यमनसा सहे' (तै.आनं. )त्यादि श्रुतिस्त्वपरिशुद्ध मनोविषयेति भावः । आदिशब्देनमन्तव्यश्चोपपत्तिभिः ( )इति श्रुतिग्राह्य सिद्धान्तविरोधश्चेत्याहसन्मात्रेति।भ्रान्तिजल्पितायेतितिपारमर्थ्यदृश्यत्व एव व्यभिचारात् तस्य कथं साधनत्वेनोपन्यास इत्यर्थः ।प्रपंचस्यापि सत्यत्व प्रसंग इति।ननु धर्मसमानसत्ताकदृश्यत्वं विवक्षितं । तच्च ब्रह्मणि नास्त्येव । ब्रह्मणः पारमार्थिकत्वेन दृश्यत्वस्य व्यावहारिकतया च वैषम्यादिति न व्यभिचार इति चेत् न प्रपंचमिथ्यात्वसिद्धेः पूर्वं सत्ताभेदाभावेन दृश्यत्व पारमार्थिकत्वात् तत्संदेहेपि व्यभिचारसंदेहात् प्रपंचे दृश्यत्वस्य मिथ्यात्वे स्वरूपासिद्धिप्रसंगात् । शुक्तिरूपे दृग्विषयत्वस्य प्रातिभासिकत्वाभावेन व्याप्यत्वासिद्धेश्चेति द्रष्टव्यंब्रह्मविज्ञानादिति।ब्रह्मवेद ब्रह्मैवभवतीति (तै.आनं)सिद्धान्तादिति भावः । नैरर्थक्यप्रसंगात् इत्युपलक्षणं । ब्रह्मणि दृश्यत्वाभाव सिद्धिश्च न स्यादित्यपि द्रष्टव्यं ।\nदुस्त्यजत्वादितिब्रह्मशब्दजन्यप्रतीति विषयत्वादित्यर्थः । ननु लक्षणावृत्त्यजन्यज्ञानविषयत्वं दृश्यत्वं विवक्षितमिति न तत्र व्यभिचारइति चेत् तत्राहलक्षणा चेति । पूर्वविकल्पदूषणयोरिति ।ब्रह्म शब्दमात्रप्रतिपाद्यमित्यत्र ब्रह्मशब्दे किं कस्यचिदबोधकइत्यादिविकल्पदूषणयोरित्यर्थः । तत्र प्रमाणतयोरप्युक्तश्रुतेरपि विरोधात् न त्वदुक्तार्थ इत्याहयतो वाच इति। किमुपहितस्यैव ज्ञानविषयत्वनिषेधः । किं वानुपहितस्य नाद्य इत्याहतथापीति। उपहितं उपाधिविनिष्टं । तत्र विशेष्यस्यापि तद्विषयत्वमवर्जनीयमित्यर्थः । द्वितीय्ये आहउपहितानुवादेनेति। तत्रैव निषेधान्वयबोधनादिति भावः । ननु ज्ञानान्तरावेदकत्वलक्षणस्वयंप्रकाशत्वसाधनादेव अवेद्यत्वं सिध्यतीत्यत्राहएवमिति। अनुभूतिः स्वयंप्रकाशेत्यनुमानं प्रतिज्ञान्तर्गतानुभूति ( ) जन्यप्रमितिविषयत्वादेरवर्जनीयत्वादिति भावः ।\nअपारमार्थिकेति। व्यतिरेकस्य पारमार्थिकत्वांगीकारे व्यभिचार इति भावः । किं च पारमार्थिकव्यतिरेको ब्रह्मण्यपि विद्यते । सद्रूपब्रह्मणो दृग्विषयत्वानुभवात् विषयविषयिभावस्य भेदाधीनत्वात् ब्रह्म सत्ताव्यतिरेकेण घटादौ सत्तांतरानुभवादित्यत्राहकिं चेति।\nवत्सकुलजलधिकौस्तुभ नृसिंहगुरुसुतेन सिंहदेवेन कृतायां शतदूषणी पञ्चदशो वादस्समाप्तः ।।"
              }
            ]
          },
          {
            "verse_number": 16,
            "original_text": "16 व्यावर्तमानत्वानुमानभङ्गवादः",
            "commentaries": [
              {
                "author": "Vedanta Desika (original text)",
                "commentary": "16 ---\n \n  \"16 व्यावर्तमानत्वानुमानभङ्गवादः\" \n।।अथ व्यावर्तमानत्वानुमानभङ्गवादःषोडशः ।।16।।  \nविश्वं व्यावर्तमानत्वान्निवर्तयितुमिच्छतः ।  \n\nनिवर्तयामः कुमतीन् कथासंग्रामसीमतः ।।  \nयत् तावत् घटादयोऽपरमार्थाः; व्यावर्तमानत्वात्; यदुक्तसाधनं तदुक्तसाध्यम्, यथा रज्जवाद्यधिष्ठानसर्पभूदलनाम्बुधारादि; यत्सत्, न तद्व्यावर्तते, यथा सर्पाद्यधिष्ठानभूता रज्जुः; यद्वा सर्वाधिष्ठानं ब्रह्म ।  \nयदि व्यावर्तमानस्यापि सत्त्वम्, तदा सत्यमिथ्यार्थविभागाभावप्रसङ्ग इति तर्कानुग्रहः इति ।  \nतत्र किमिदं व्यावर्तमानत्वम्? किं यतःकुत श्चिदन्यत्वम्? अथ यत्र कुत्रचिद्देशादावसत्त्वम्? यद्वा प्रध्वंसवत्त्वम्? उत प्रतिपन्नोपाधौ निषेधप्रतियोगित्वम्? किं वा कदाचित्क्वचिदेव प्रकाशमानत्वम्? अन्यद्वा किंचित्? ।  \n\nनाद्यः, युष्मदर्थादन्येन ब्रह्मणैवानैकान्त्यात् ।  \n\"युष्मदस्मत्प्रत्ययगोचरयोर्विषयविषयिणोस्तमः   \nप्रकाशवद्विरुद्धस्वभावयोरितरेतरभावानुपपत्ति''(शांकरभाष्यं) भवतां भाष्यारम्भे भाषिता ।  \nयदिब्रह्मणस्तदन्यत्वं मिथ्या, तर्हि परमार्थतस्तयोरैक्यप्रसक्तिः, यथा घटस्य स्वरूपादन्यत्वे मिथ्याभूते तदैक्यम् ।  \nततश्च मिथ्याभूतप्रपञ्चैक्याद्ब्रह्मणोऽपि मिथ्यात्वं सत्यब्रह्मतादात्म्यात्तस्यापि सत्यत्वं वा स्यात् ।  \nकिंच ब्रह्मनिष्ठमन्यत्वं मिथ्याभूतमिति वदता किं प्रपञ्चनिष्ठमन्यत्वं सत्यमभिमतम्? तर्हि तेनैवान्यत्वेन परमार्थतो ब्रह्मणोऽन्येनानैकान्तिकत्वसद्धितीयत्वापसिद्धान्ताः ।  \nयदि तन्मिथ्या, तथाविधान्यत्वस्य ब्रह्मण्यपि त्वयैवाभ्युपगमाद्दुस्तरमनैकान्त्यम् ।  \n\nन द्वितीयः, तस्य मिथ्यात्वं प्रत्यप्रयोजकत्वात् ।  \nन हि शुक्तिरजतादेर्देशान्तरादावभावान्मिथ्यात्वम्, अपि तर्हि प्रतिपन्नदेशादावभावात् ।  \nअन्यथा येनाप्याकारेणासत्त्वात् ब्रह्मणोऽपि मिथ्यात्वं स्यात् ।  \nन हि ब्रह्मासद्रूपेण वा सदसद्विलक्षणरूपेण वा सदिति भवन्तोऽप्यभ्युपगच्छन्ति ।  \nअथ यत्र देशे काले वा तदभावस्तत्रैव मिथ्यात्वं साध्यं तदा सिद्धसाधनं ।  \nन हि वयं क्वाचित्कस्य कादाचिक्तस्य च सर्वत्र सर्वदा सत्वं विरोधेन ब्रूमः ।  \nतथा सति आपणस्थ रजतस्य सर्वदेशवृत्तिकत्वाविरोधे (न) शुक्तिरूप्यादेरपि सत्यत्वापातात्; कार्यकारणभावविलोपप्रसङ्गाच्च ।  \n\nन तृतीयः, दृष्टान्तस्य साधनविकलत्वात् ।  \nन ह्यध्यस्तं सर्पादिकं बाधदशायामपि प्रध्वस्तमिति कश्चिद्वदति, बाधविनाशयोर्विविक्ततयैव व्युत्पत्तेः ।  \nप्रतिपन्नस्य नेति निषेधो बाधः ।  \nविनाशस्तु लब्धसत्ताकस्य स्वरूप प्रच्युतिः ।  \nदण्डादिना निहतेषु सत्येषु हि सर्पादिषु प्रध्वस्तबुद्धिः ।  \nतत एव चेदं प्रध्वंसप्रतियोगित्वं देशकालसत्यत्वेन व्याप्तमुपलब्धमिति विपरीतसाधकत्वम् ।  \n\nनापि चतुर्थः, असिद्धेः ।  \nनहि स्वदेशादौ घटादयो न सन्तीति बाध्यन्ते ।  \nनेदं रजतमितिवन्नायं घट इत्यादिस्वारसिकबाधादर्शनात् ।  \nननु सर्वानुवृत्तस्य सत एव सर्ववस्तुदेशत्वेनाभासात्तत्रैव चास्ति पट इति पटादिविधौ तद्विरोधिघटादेर्निवृत्तिदर्शनान्मिथ्यात्वं स्यादिति चेत्, मैवम्; सतोऽत्र पटादिस्वरूपस्य देशत्वाभावात्, अननुवृत्तेश्च ।  \nघटोऽस्ति पटोऽस्तीत्यादिप्रतीतौ सत्त्वं घटादिधर्मत्वेनैव प्रतीयते, नतु घटादीनामाश्रयत्वेन, घटश्चलति पटश्चलति घटो महान् पटो महानित्यादिषु क्रियागुणादिवत् ।  \nअतोऽनुवृत्तत्वात्सतो देशत्वमित्यपि निरस्तम् ।  \nब्रह्म तु सर्वानुवृत्तं सदपि न घटोऽस्ति पटोऽस्तीत्यादिधीविषयः।  \n\nन पञ्चमः, अप्रयोजकत्वात्, यत्र कुत्र(क्व)चित्प्रमितत्वमात्रेणैव सत्यत्वसिद्धेः ।  \nकालान्तरादौ प्रकाशानुत्पत्तेस्तत्सामग्र्यभावप्रयुक्तत्वात् ।  \nनचाप्रकाशमानत्वेन विरुद्धत्वात्प्रमितत्वमेवात्र नास्तीतिवक्तुं युक्तम्, देशकालादिभेदेन विरोधपरिहारात् ।  \nअन्यथा विपरिवर्तस्यापि दुर्वारत्वात् ।  \nयदिच यथाकथञ्चिदप्रकाश (मानत्वा) नान्मिथ्यात्वम्, तदा ब्रह्मणोऽपि तत्प्रसङ्गः, तस्याप्यामोक्षादविद्यावशेना प्रकाशमानत्वस्य भवद्भिरेव स्वीकारात् ।  \nअन्यथा कथमप्रकाशितार्थप्रकाशकत्वादित्यस्य भवदुन्नीतभावरूपाज्ञानानुमानहेतोरत्र सिद्धिः? कथंच ब्रह्माज्ञानसाधनं तिरोधानवाचोयुक्तिश्च? तरोहितस्वरूपस्यापि तस्य सर्वदा कथञ्चित्प्रकाशमानत्वमप्यस्तीति चेत्; तद्धटादेरप्यस्तीति न   \nकश्चिद्भेदः ।  \nस्वकालावच्छिन्नस्य तत्प्रकाशस्य कालान्तरेऽप्यनपायात् ।  \nघटादिप्रकाशस्य कादाचित्कत्वादस्ति भेद इति चेन्न; \"नित्यो नित्यानामि (कठ 2 - 7 - 23) त्यादिशास्त्रसिद्धनित्येश्वरबुद्धिविषयत्वेन घटादेरपि नित्यं प्रकाशमानत्वात्, भ्रान्तबुद्धिविषयतया शुक्तिरजतादेश्च ।  \nवयं तु तथा न जानीम इति चेन्न; अस्माभिरपि तथाऽङ्गीकारात् ।  \n(शास्त्रेणा तथा ज्ञायमानत्वात् ।  \n) अस्माकं नित्यं घटादिप्रकाशो नास्तीति विवक्षितमिति चेत्; तुल्यम् ।  \nन ह्यस्मदर्थनिष्ठो ब्रह्मप्रकाशो नित्य इति त्वयाऽपि स्वीकृतम् ।  \nनित्यस्तु ब्रह्मप्रकाशो नास्मत्प्रतिसम्बन्धिकः ।  \nकिंच किं प्रकाशस्य नित्यत्वं वस्तुसत्यत्वव्यवस्थापकम्? उतावाधितत्वम्? आद्ये निर्दोषत्वादिमात्रेणैव प्रामाण्यसिद्धौ तन्नित्यत्वस्य प्रामाण्यं प्रत्यनङ्गता ।  \nदोषे सति च प्रकाशानुवृत्तेरप्रयोजकत्वम् ।  \nद्वितीये तु कादाचित्कस्यापि घटादिप्रकाशस्य तदस्तीति घटादिसत्यत्वमकामेनापि स्वीकार्यम् ।  \nततश्च,व्यावृत्तिरनुवृत्तिर्वा न मिथ्यात्वादिसाधिका ।  \nन वाधो जगतोऽध्यक्षाद्ब्रह्मणोऽप्यस्ति यौक्तिकः ।।  \nअयमत्र विभागः -   \nवाधश्शुक्त्यादिधीरत्र व्यावृत्तिर्भ्रमसंशयः ।  \nमिथ्यात्वं रजताद्यर्थस्वरूपाभाव उच्यते ।।  \nनापि षष्ठः, तस्य बाधपर्यायस्य तत्फलभूतभ्रान्तिविषयत्वनिवृत्तिलक्षणस्य वाऽनुपलम्भादि निरस्तत्वात् ।  \nइतरस्य त्वप्रयोजकत्वात् ।  \nव्यतिरेकासिद्धिश्च बहुधा द्रष्टव्या ।  \nयन्न मिथ्या तन्न व्यावर्तत इति हि व्यतिरेकः ।  \nब्रह्म तु न मिथ्या, सर्वतो व्यावर्तते, सर्वान्यत्वात्, सर्वत्र स्वयमवर्तमानत्वाच्च ।  \nएवमनुवृत्त्यनुमानेऽपि द्रष्टव्यम् ।  \nएतेन   \nव्यावर्तमानत्वविकल्पदूषणन्यायेन भिन्नत्वात्, क्वाचित्कत्वात्, बाध्यत्वात्, जडत्वात् - इत्यादिप्रपञ्चमिथ्यात्वहेतुजालं समूलोन्मूलितमिति तेषूदासि भाष्यकारैः।  \nतर्कश्च दुष्टः, बाधाबाधादिभिरेव सत्यमिथ्यार्थविभागसिद्धेरिति ।।  \n।। इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषुशतदूषण्यां व्यावर्तमानत्वानुमानभङ्गवादः षोडशः ।।16।।"
              },
              {
                "author": "Nrisimharaja",
                "commentary": "16 ---\nपूर्ववादसंगतिरेवास्यापि संगतिरिति अभिप्रेत्यवादार्थं संगृह्णातिविश्वमिति। प्रपंचोमिथ्या व्यावर्तमानत्वात् शुक्तिरूप्यवदित्यनुमानेन प्रपंचमिथ्यात्वं साधयत इत्यर्थः । निर्वतनप्रकारं दर्शयितुं प्रतिजानीतेयथेति। उदाहरणान्तरमाहयद्वेति। यथेत्यनुषंगः अधिष्ठानत्वं अधिकरणत्वं यदिति व्यावर्तमानस्य मिथ्यात्वप्रोयजकत्वेन प्रयोजकान्तराभावात् शुक्तिरूप्यमपि मिथ्या न स्यात् इत्यर्थः ।\nननु ब्रह्मणि युष्मदर्थान्यत्वं मिथ्यैव । न हि मिथ्या भूतधूमस्यहृदवृत्तित्वमात्रेण वह्निव्यभिचार इत्यत्राहयदिति।तदैक्यमिति। पारमार्थकमितिशेषः । उक्तबाधकभयान्मिथ्यात्वपरिग्रहमनूद्य दूषयतियदिति।\nतर्हि शुक्तिरजतादेर्मिथ्यात्वं न स्यादित्यत्राह ।न हीति । अन्यथेति। यथा कथंचिदसत्वमात्रेण स्वरूपस्यैव मिथ्यात्व इत्यर्थःसदिति। विद्यमानमित्यर्थः । नह्यसद्रूपेण वा सद्विलक्षणरूपेण वा ब्रह्मविद्यत इति अभ्युपगच्छंतीत्यर्थः ।सिद्धसाधनमिति। तद्देशतत्काले च मिथ्यात्वस्य सत्यतावादिभिरपि अभ्युपप ेतत्वादिति भावः। शुक्तिरूप्यादेरपीति। रजतस्य सर्वदेशवृत्तित्वेन शुक्तावपि सत्यस्य आपणस्थ रजतस्यैव विद्यमानस्य रजतप्रतीतिविषयत्वात् मिथ्यारजतं न सिध्येत् इत्यर्थः । कादाचित्कस्य सर्वदा सत्वे दोषमाहकार्यकारणेति। पौर्वापर्याभावादिति भावः ।संवादिकमितिसंवादोऽर्थसत्वेन व्यवहारः । तदस्यास्तीति ठञ् प्रत्ययः ।\nननु विद्यामनस्यापि न व्यवहार नियम इत्यत्राहकश्चिदिति। यस्य कस्यचित् यदा कदाचित् विद्यमानत्वे यदाकदाचिद्व्यवहारस्स्यादिति भावः । ननु बाध्यत्वव्यवहार एव ध्वंस व्यवहार इत्यत आहबाधेति । निषेध इति। अभावबुद्धिरित्यर्थः ।तत एवेति। सत्येष्वेव सर्पादिषु प्रध्वस्तबुद्धिरित्यर्थः ।।विपरीतबाधकत्वमिति। तथाच विरुद्धत्वात् न साधनमिति भावः ।\nकिमुपाधिपदेन देशकाल रूपाधिकरणं विवक्षितं उत अध्यस्तधिष्ठितमिति विकल्प्य आद्ये आहनहीति। द्वितीयमाहनेदमिति। द्वितीयकल्पमेवोद्बलयतिनन्विति। सन् घटः सन् पटः इति सदेवाधिष्ठानतया प्रतीय्यते । यथा इदं रजतमित्यत्र इदमर्थभूता शुक्तिः । तथा च सन् पटः इति पटविधिदशायां सन्नयं पट एव न तु घट इति निषेध दर्शनात् हेतुसिद्धेर्मिथ्यात्वं स्यादित्यर्थः ।मैवमितिदेशत्वमात्राधिष्ठानत्वं मिथ्यात्वसिद्धिः प्राक् घटादिस्वरूपातिरिक्तसतो सिद्धत्वादिति भावः ।अनुवृत्तेश्चेति।सतो \nघटादितत्तद्वस्तुरूपस्य पटादावनुवृत्त्यभावादित्यर्थः । ननु सत्ता न घटादिस्वरूपं किन्तु ब्रह्मस्वरूपमेवेत्यनु वृत्तिर्युक्तेत्यत्राहघटोस्तीति। आश्रयत्वमधिष्ठानत्वं न च तन्निष्ठतया भासमानायास्सत्तायाः अधिष्ठानत्वं भवतीति भावः ।\nननु त्वन्मते ब्रह्मस्वरूपस्य अनुवर्तमानत्वात्कथं अधिष्ठानं स्यादित्यत्राहब्रह्मत्विति। अनुवृत्तिमात्रान्नाधिष्ठानत्वं अपितु अध्यस्यमानगोचरप्रतीति विषयत्वेनेति भावः ।\nनन्वाधारत्वमेवाधिष्ठानत्वं तत्र घटस्सन्निति प्रतीतस्य पटस्सन्निति प्रतीतिदशायां निषेधावगमात् व्यावर्तमानत्वमिति चेन्न । घटसन्निति प्रतीतस्य पटस्सन्निति न निषेधः किन्तु पटस्यापि विधिरेव न चान्यविधिरेव इतर निषेधः घटेरूपरसयोरिव सत्युभयविधिमात्रेण परस्परनिषेधाभावात् । न वात्र घटो न सन्निति प्रतीतिरिस्तिसत्वे वा घट एव सत्तानिषेधो न सति घटस्येति वैपरीत्य प्रसंगादिति दिक् । ननु कालान्तरादौ अप्रकाशमानत्वं शुक्तिरूप्यवत् सद्वैलक्षण्यप्रयुक्तमित्यत्राहकालान्तरादाविति । नचेति।प्रमायाः प्रकाशमानत्वं प्रमितत्वं । तच्च प्रकाशमानत्वरूप सामान्याभावरूपप्रकाशमानत्वेन विरुद्धमिति भावः ।अन्यथेति। देश कालादिभेदेन परिहाराभावे कदाचित्प्रमितत्वेन विरुद्धः । प्रकाशमानत्वाभाव एवन स्यादिति भावः । देशकालभेदेना प्रकाशमानत्व मात्रेण मिथ्यात्वे साध्ये व्यभिचारमाहयथा कथंचिदिति ।अन्यथेति। ब्रह्मणो प्रकाशितत्वाभावे अत्र ब्रह्मणि प्रमाणज्ञानस्या प्रकाशितार्थप्रकाशकत्वरूपहेतु सिद्धिः कथमित्यर्थः । माभूदत्र हेतुसिद्धिः । घटादिगोचरप्रमाणज्ञानमादाय भावरूपाज्ञानसिद्धिः अस्तु इत्यत्राहकथं चेति । सर्वदा कथंचिदिति। देशविशेषे कालविशेषे वा कथंचिदपि प्रकाशमानत्वाभावो हेतुरिति भावः ।तद्धप्देरपीति। तथा च स्वरूपासिद्धिरिति भावः । ननु घटस्य कादाचित्कत्वात् प्रथमविद्यमानकाले प्रकाश इत्यत्राह। स्वकालावच्छिन्नस्येति। स्वकाले विद्यमानत्वाविषयस्येत्यर्थः । ननु घटादिप्रकाशस्यास्य स्मारकस्य नित्यत्वान्नसिद्धिरित्याशंकतेघटादिप्रकाशस्येति।भ्रान्तेति। ईश्वरज्ञानस्य रजतभ्रान्तिविषयस्य तद्विषयरजतविषयत्वावश्यं भावात् सर्वदा प्रकाशमानत्वात् दृष्टान्तस्साधनविकलइति भावः । ननु सर्वदा अस्माभिरीश्वरबुद्धिविषयत्वं नेष्यत एव । ईश्वरस्यानित्यत्वादित्यत्राहवयन्त्विति ।अस्माभिरिति ।अस्मभिस्सर्वदा तद्बुद्धिविषयत्वांगीकारात् अन्यतरासिद्धिरित्यर्थः ।अस्मकमिति। अस्मदीयनित्यप्रकाशविषयत्वाभावो हेतुरिति वयन्त्वितिवाक्ये विवक्षितमिति भावः ।तुल्यमितितथा च ब्रह्मण्यनैकान्त्यमिति भावः । अनैकाविमुपपादयतिन ह्यस्मदर्थेति। अनुमानस्य अप्रयोजकत्वमाहकिं चेति ।आद्येपि किं निर्दोषत्वसहितं तदसहितं वा प्रामाण्यप्रयोजकमिति विकल्पमभिप्रेत्य आद्ये आहनिर्दोषत्वादिति। तथा च निर्दोषत्वेनैव प्रामाण्यात् तादृश प्रकाशाभावो प्रयोजको मिथ्यात्वस्येति भावः ।द्वितीये आहदोषे सतीति । द्वितीयेत्विति। कादाचित्कस्यापि घटादिप्रकाशस्याबाधितत्वात् यौक्तिकबाधस्य तु सर्वसाधारण्यादिति भावः ।\nप्रयोजनत्वे अभियुक्तवचन संवादयति ।व्यावृत्तिरिति। व्यावृत्तिर्मिथ्यात्वे प्रयोजकं न भवति । तथाचानुवृत्तिरपि मिथ्यात्वे प्रयोजकं न भवति बाधस्योपाधित्वात् इति भावः । तर्हि बाधो मिथ्यात्वमस्त्वित्यत्राहन बाध इति। हेत्वसिद्धिरित्यर्थः । ननु नासिद्धिः यौक्तिकस्य सत्वादित्यत्राहब्रह्मणोऽपीति। तत्र व्यभिचार इति भावः।\nनन्वत्र व्यावृत्तेर्मिथ्यात्वं प्रत्यप्रयोजकत्वं बाधमिथ्यत्वयोस्साध्यसाधन भावश्च प्रतिपाद्यते । कथमेतदुपपद्यते भदाभावादित्यत्राहअयमत्रेति।\nअन्यत्किं बाधपर्यायाः तत्फलं वा विवक्षितं । अन्यद्वा नाद्य इत्याहबाधपर्यायस्येति।बाधपर्यायो बाधतुल्यः ।बाधनियत इति यावत् । तत्फलमपि भ्रमनिवृत्तिः । व्यवहारनिवृत्तिश्च तेषामनुपलंभादित्यर्थः द्वितीये आहइतरस्त्विति। तस्य मिथ्यात्वं प्रत्यप्रयोजकत्वात् इत्यर्थः । व्यतिरेकव्याप्तिसिद्धिरित्यर्थः ।बहुधेति। अन्योन्याभावान्त्यन्ता भाव भेदेनेति भावः । सर्वन्यत्वादित्यन्योन्या भावघटितासिध्युद्भावनंसर्वत्र स्वयमपि अत्यन्ताभाव घटितासिद्ध्युद्भावनमेवमिति। सर्वमेवमिति व्यतिरेकासिद्धिरित्यर्थः । यन्न सत्यं तदनुवर्तत इत्यसिद्धिमेव आनुपूर्व्येण सुश्लिष्टबहुभ्रमेष्वारोपितायां एकस्यां नीलरज्जौ व्यभिचारादिति भावः ।एतेनेति। भिन्नत्वं ब्रह्मणि व्यभिचारि । क्वाचित्कत्वकादाचित्कत्वे विरुद्धे । बाध्यत्वमसिद्धं अजडत्वं दृश्यत्वानुमाने दृग्व्यतिरेककल्पदूषणेन निरस्तं । आदिपदेन परिच्छिन्नत्वादि परिग्रहः। सङ्गातोेन्मीलितं - मूलतच्छिन्न संघातमित्यर्थः ।आहिताग्नित्वात्निष्ठायाः परनिपातः ।तर्कश्चेति। सोपाधिकतया व्याप्तिशून्यत्वादा भासइत्यर्थः ।।\nवत्सकुलजलधिकौस्तुभेन नृसिंहगुरुसुतेनसिंहदेवेन कृतायां शतदूषणीटीकायां षोडशोवादस्समाप्तः ।"
              }
            ]
          },
          {
            "verse_number": 17,
            "original_text": "17 दृश्यसम्बन्धानुपपत्तिपरिहारवादः",
            "commentaries": [
              {
                "author": "Vedanta Desika (original text)",
                "commentary": "17 ---\n \n  \"17 दृश्यसम्बन्धानुपपत्तिपरिहारवादः\" \n।। अथ दृश्यसम्बन्धानुपपत्तिपरिहारवादः सप्तदशः ।।17।।  \nबिभ्राणमात्मनि सदा महतीं विभूतिं देहेन तन्मयनिदर्शितभूषणास्त्रम् ।  \n\nआलिङ्गितं कमलया मम चित्तवृत्तेरालम्बनं भवतु दैवतमद्वितीयम् ।।  \nयत्तु - आत्मख्यातिवादिभिरार्जितं ग्राह्यलक्षणायोगाख्यं तर्कं भिक्षित्वा दृग्दृश्ययोस्सम्बन्धानुप पत्तिरिति नामान्तरेण पठन्ति; तदपि सम्बन्धस्याबाधितप्रत्यक्षसिद्धत्वादेव निरस्तम् ।  \nआहुश्च - \"उक्तं तु सौगतैर्ग्राह्यलक्षणाभावलक्षणम् ।  \nअन्ये दृग्दृश्यसम्बन्धाभावमाहुर्निरासि तत्'' ।  \nइति ।  \n\nननु कोऽसौ सम्बन्धः? न तावत्संयोगःदृशेरद्रव्यत्वात् ।  \nद्रव्यत्वाभ्युपगमेऽपि गुणादिभिस्सह तत्सम्बन्धस्य संयोगत्वायोगात् ।  \nनापि समवायः, आत्मधर्मस्य ज्ञानस्यार्थे तदयोगात् ।  \nन चार्थानामेव ज्ञाने समवायः, तेषां बाह्यत्वात्; अतद्धर्मतयैव प्रतीयमानत्वाच्च ।  \nन च रूपरसयोरिवैकार्थसमवायः, उभयाश्रस्यैकस्यानुपलम्भादिनिरस्तत्वात् ।  \nनाप्येकान्तः करणसंक्रमः, निर्विकारायाश्चित्तेस्संक्रमाख्य परिणामायोगात् ।  \nविवर्तपक्षे तु दृग्दृश्यसम्बन्धस्य मिथ्यात्वावश्यंभावात् ।  \nन त्व(चा)र्थस्याप्यन्तःकरणे संक्रमः, बहिरेवोपलभ्यमानत्वात् ।  \nअन्तःकरणस्य विषयस(स्व) रूपवृत्तियोगो विषयसंक्रान्तिरितिव्यपदिश्यत इति चेन्न; विषयविधर्मिण्या वृत्तेर्विषयसारूप्यस्यानुपलम्भनिरस्तत्वात् ।  \nगौरिति ज्ञानं गौरित्यर्थ इत्यर्थसारूप्यं प्रत्यक्षसिद्धमिति चेन्न; तयोः पृथगर्थत्वात् ।  \nगोत्वविशिष्टमर्थं प्रकाशयज्ज्ञानं गौरिति ज्ञानमिति व्यपदिश्यते ।  \nगोत्वविशिष्टार्थस्तु गौरित्यर्थ इति ।  \nअन्यथा गौरिति शब्द इत्यत्रापि शब्दस्यार्थसारूप्यप्रसङ्गात् ।  \nतथा चेदमर्थसारूप्यवादिनो वेतालस्य वैरूप्यायैव जायते ।  \nविषयोपरागापरनामकसंभिन्नवृत्तिमदन्तःकरणभेदाग्रहजनितातात्त्विकधर्मयोगाभिमान एवोपलब्धिनामा चितेर्विषयसम्बन्ध इति चेन्न; प्रत्येकं सार्वत्रिकाणां चैतन्यस्वरूपाणामनन्तान्तः करणसन्निधानाभ्युपगमेन पुरुषबहुत्वस्थापकभोगप्रतिनियमादिभङ्गप्रसङ्गात् ।  \nनच प्रत्यात्म समवेतमदृष्टादिकं नियामकं किमपि तैरिष्यते, अन्तःकरण (गत)स्य तु साधारण्यं दुष्परिहरम्, अनादिसामग्रीस्वभावादेव कश्चिद्भोगप्रवाहः कंचित्प्रति भवतीति चेन्न; पूर्वपूर्वसामग्र्या अपि सर्वसम्बन्धित्वेन साधारण्ये तदधीनोत्तरनियमासिद्धेः।  \n\nनच तादात्म्यं दृशेर्दृश्यसम्बन्धः, जडत्वाजडत्वादिविरुद्धधर्मप्रतिहतत्वात् ।  \nएकस्याश्च संविदोऽनेकविषयत्वदर्शनेन परस्परविरुद्धानेकतादात्म्ये तेषामपि मिथस्तादात्म्यप्रसङ्गात् ।  \nततश्च विरोध एव जगति न स्यात् ।  \nइदं सर्वमिति सर्वावलम्बिबुद्धितादात्म्येनान्ततस्सर्वैक्यप्रसङ्गेन विचित्रव्यवहारविलयप्रसङ्गात् ।  \nतथा च पुनरेकस्याप्यर्थस्य   \nनर्तकीभ्रूलतादर्शनादिष्विवैकविषयसंविदैक्यप्रसङ्गेनास्मदिष्टापाताच्च ।  \n\nन च चित्राद्वैतम्, स्ववचनविरोधात्, नानात्वं चित्रत्वं तत्प्रतिषेधस्त्वद्वैतमिति ।  \nचित्ररूपं तु नानारब्ध (मितिस्थ) मेकमिति न विरोध इति निर्वहन्ति ।  \nएवं चित्ररसादिष्वपि ।  \nनानारूपसमुदाय एव वा ।  \nनचात्रारम्भस्समुदायो वा, अनभ्युपगमात् ।  \nनच चित्रत्वं मिथ्या, अस्मन्मतप्रसङ्गात् ।  \nनिराकारमपि ज्ञानं वासनावैचित्र्यादेकाकारमनेकाकारमिव भातीति चेत्; तथाऽपि मिथ्याभूतस्याकारस्य सत्यज्ञानेन तादात्म्यमनुपपन्नमिति ज्ञानाकारस्य बाह्यत्वमेष्टव्यम् ।  \nतथाऽपि ज्ञान एवायमाकाराध्यास इत्यान्तरत्वमिति चेन्न; एतावदात्मख्यातेरस्माभिरपीष्यमाणत्वात् ।  \nनच स्वजन्यज्ञाने स्वाकारसमर्पकत्वमेव ग्राह्यत्वम् ।  \nअन्याकारस्यान्यत्र समर्पयितुमशक्यत्वात् ।  \nमृगमदवासनासंक्रमेऽपि हि द्रव्यसंक्रम एव ।  \nअनेनैव न्यायेन \"यस्मिन्नेव हि सन्तान'' इत्यादिकमपि निरस्तम् ।  \nकार्पासरक्ततादिषु पाकजगुणान्तरारम्भः ।  \nकथंच विनश्यताऽर्थेनानुत्पन्ने ज्ञाने स्वाकारसमर्पणम्? न चाकारः स्थिरस्त्वयेष्यते, येनाकारिण्यतीतेऽपि परस्मिन्वर्तेत ।  \nतत्स्वरूपमिथ्याकारयोग एव तत्संक्रम इत्युच्यत इति चेन्न; मिथ्याकारेण सह सत्यस्य सम्बन्धायोगात् ।  \nएवमालम्बनस्य स्वाकारसमर्पकत्वायोगात्तद्धेतुत्व मात्रेण ग्राह्यत्वेऽधिपतिप्रभृतीनामपि ग्राह्यत्वप्रसङ्गः ।  \n\nनच ज्ञानस्वरूपमेवार्थस्य तत्सम्बन्धः ।  \nसम्बन्धसम्बन्धित्वलक्षणविरुद्धधर्माध्यासप्रसङ्गात्, विषयविशेषनियामकाभावाच्च ।  \n\nन हि तत्कंचित्प्रत्यज्ञानमस्वरूपं वा ।  \nन हि नीलं कंचित्प्रत्यनीलम् ।  \nनच हेतुत्वमात्रमेव नियामकम्; इन्द्रियादेरपि विषयत्वप्रसङ्गात्; अतीतादेरविषयत्वप्रसङ्गाच्च ।  \nअदृष्टादिवशात्कर्मकारकं विषय इति चेन्न; नित्यतया कारकशून्यस्येश्वरज्ञानस्य निर्विषयत्वप्रसङ्गात्, अस्मदादिज्ञानस्याप्यतीतानागतेरसत्त्वादकारकैरसम्बन्धप्रसङ्गात्, भ्रान्तिविषयस्यासत्त्वादकारकत्वेनभ्रान्तेर्नित्यनिर्विषयत्वप्रसङ्गाच्च ।  \nमुक्तस्य च विधूतपुण्यपापस्याज्ञानमिच्छतोऽदृष्टादेर्नियामकस्यासम्भवात् ।  \nनचार्थगतप्राकट्यजननमेवार्थसंबन्ध इति युक्तम्;   \nज्ञानातिरिक्तस्यार्थप्रकाशस्यानुपलम्भादिबाधात्, तज्जनने च ज्ञानस्यार्थसम्बन्धान्तरमन्तरेणासामर्थ्यात्, अन्यथाऽन्यत्रापि तदारम्भप्रसङ्गात्, अतीतादिषु निराधारप्राकट्यजननायोगाच्च ।  \n\nनच विषयविषयिभावाख्योऽयमपरस्सम्बन्धः, तस्यापि नियामकान्तराभावे सार्वत्रिकत्वप्रसङ्गाच्च ।  \nतस्यापि द्रव्यादिषट्कान्तर्भावे सामान्यादिभिस्सह तत्संवेदनस्यासम्बन्धप्रसङ्गात् ।  \nबहिर्भावे त्वभावत्वादिप्रसङ्गात् ।  \nभूषणकारव्यतिरिक्तानामपसिद्धान्तापाताच्च ।  \n\nएव प्रकारन्तरेष्वपि दूषणमविनाभूतम् ।  \nसर्वथाऽप्यतीतानागतयोर्वर्तमानज्ञानसम्बन्धस्य दुर्निर्वहत्वात् ।  \nनहि निराधारस्सम्बन्धस्सम्भवति ।  \nअन्यथा भविष्यद्वृष्ट्यादिभिरिदानीमपि सस्यादिपोषणप्रसङ्गात् ।  \nयश्चासौ विषयविषयिभावात्मा दृग्दृश्ययोस्सम्बन्ध इष्यते, किं ताभ्यामसम्बद्ध? उत सम्बद्धः? उतोभयात्मा? आहोस्विदनुभयात्मा? अन्यो(न्यात्माकारो)वा? पूर्वत्र तयोस्सम्बन्धो न स्यात् ।  \nतदसम्बन्धस्यापि तत्सम्बन्धत्वे सर्वस्यापि सम्बन्धस्य सर्वसम्बन्धत्वप्रसङ्गात् ।  \nउत्तरत्रापि सम्बन्धान्तरेण, न वा? आद्येऽनवस्था ।  \nद्वितीये त्वसम्बद्धत्वम् ।  \nन हि सम्बन्धरहितमपि सम्बद्धमिति समस्ति ।  \nस्वतो मिलितोऽयं सम्बन्ध इति चेन्न; सम्बन्धिनोरेव स्वतो मेलनस्य लघुत्वात् ।  \nनामान्तरेण च मेलनमेव नास्तीत्युक्तिः स्यात् ।  \nसंबन्धिन एव स्वसंबन्धात्मकत्वे व्याघातस्य पूर्वोक्तत्वाच्च ।  \nउभयानुभयादि पक्षास्तु व्याघातादिनिरस्ता एव ।  \nअनुभयपक्षे चास्मदिष्टानिर्वचनी (यतावादः) यापातः स्यात् ।  \nकिंच विषयविषयिभावाख्यसंबन्धो द्विष्ठः, एकनिष्ठो वा? नाद्यः, अन्योन्यस्मिन्नन्योन्यत्वाभावेन द्वयोरपि तस्यासिद्धेः ।  \nसिद्धौ वा द्वयोरपि विषयत्वविषयित्वयोः प्रसङ्गात् ।  \nअत एव न द्वितीयः, संबन्ध रूपताव्याघाताच्च ।  \nयेनात्मनाऽसौ संबन्धः क्वचिद्वर्तते किं तेनैववात्मनाऽन्यत्रापि? उत ततोऽन्येन? आद्ये द्वयोरपि विषयत्वादिप्रसङ्गः ।  \nद्वितीयेकथमेकस्य व््यात्मकता?द्वयो (तयो)रप्यात्मनोर्द्विष्ठत्वा भावात् ।  \nसम्बन्धरूपतात्यागे तदात्मनोऽपि सम्बन्धस्य तत्त्वं न स्यात् ।  \nएवमन्यान्यपि सम्बन्धसामान्यविकल्प दूषणान्यत्रानुसन्धेयानि ।  \n\nननु किं सम्बन्धान्तरगवेषणेन? स्वत एव किंचिज्ज्ञानं कस्यचिदेवेति नियतस्वभावमुप लम्भसिद्धमिति चेन्न; नियामकमन्तरेण नियमेऽतिप्रसंगात् ।  \nकस्यचिदिति सम्बन्धविभक्तेर्मित्थ्या विषयत्वप्रसंगाच्च ।  \nतन्निरूप्यस्वभावतया स्वसामग्र्या जन्यत इति चेन्न; ईश्वरज्ञानस्य तदभावेन निर्विषयत्वप्रसंगात् ।  \nसामग्र्या हि स्वरूपमुत्पादयितुं शक्यम्, न तु (त्व) सम्बन्धिनिरूप्यत्वापादनम्, सर्वाकारैस्सर्वनिरूपणापादनप्रसंगात् ।  \nसम्बन्धरहितयोरपि भावाभावयोरिव विषयविषयिणोर्निरूप्य निरूपकभाव इति चेन्न; सम्बधरहितयोर्भावाभावयोरपि तात्त्विकस्य निरूपणस्यास्माभिरभ्युपगमात् ।  \n\nतथाऽपि दोषादिसामग्रीवैचित्र्यादेवासम्बन्धविषयनिरूप्यत्वं शुक्तिरजतादिज्ञानोत्पत्तौ दृष्टमिति सर्वत्रापि तथाऽभ्युपगम्यत इति चेत्; आगतोऽसि पन्थानम् ।  \nविषयमिथ्यात्वादेव हि तत्र विषयसम्बन्धाभावः, तथाऽत्रापि स्वीकर्तव्यमिति ।  \nअत एकस्यैव संविदात्मनोऽनाद्यविद्यादोषवैभवादविचारितरमणीयसंबन्धे तदाकारावभासोऽभ्युपगन्तव्य इति ।  \n\nअत्रोच्यते - किं दृग्दृश्ययोस्संबन्धानुपपत्त्या तदुपपादनार्थं दृश्यमित्थ्यात्वकल्पनमित्यर्थापत्ति विवक्षा? यद्वा विकल्पासहत्वेन सम्बन्धाभावं सिद्धं कृत्वा तेनैव सम्बन्धिनोऽप्यभावसाधनम्? उत दृश्यसत्यत्वे तस्य संवेदनसंबन्धाभाव प्रसङ्ग इति प्रपञ्चमिथ्यात्वसाधकानुमाने श्रुत्याद्यनुग्राहकतर्क विवक्षा? इति ।  \n\nनाद्यः, अन्यथैवोपपत्तेः, परिदृश्यमानार्थस्यानुपपत्तौ प्रसज्यमानायामुपपादककल्पनं ह्यर्थापत्तिः ।  \nन च दृग्दृश्यसम्बन्धस्योपपादकं दृश्यमिथ्यात्वम्, अपि तु तत्प्रतिक्षेपकमेव ।  \nअत उपपादककल्पनाप देशेनानुपपत्तिकल्पनमेवेत्यायातम् ।  \nमिथ्याभूतसम्बन्धस्योपपादकमेवेति चेन्न; तथाविधस्य तस्यादर्शनेन तदुपपादकान्वेषणायोगात् ।  \n\nनापि द्वितीयः, सम्बन्धाभावेऽपि मेरुमन्दरयोश्शशविषाणयोश्शाखाचन्द्रयोरिव च सम्बन्धित्वाभिमतयोस्सत्त्वाविघातात् ।  \n\nअन्यथा दृश्यवद्दृशोऽपि, तस्या एव वा मिथ्यात्वं किं न कल्प्यते? दृगधीनसिद्धेर्दृश्यस्य दृगभाव इव तत्सम्बन्धाभावे च मिथ्यात्वं सिध्यति, दृशेस्तु स्वसंवेदनसिद्धतया दृश्य सम्बन्धाभावेनासत्यत्वमिति चेन्न; यथा दृशो दृशिकर्मत्वाभावेऽपि स्वसंवेदनेन सिद्धिस्तद्वद्विश्वस्यापीति वदतः कः प्रतीकारः? स्वात्मनि क्रियाविरोध इति चेत्, तुल्यम् ।  \nसंवेदनेऽपि स्वव्यवहारे स्वगोचरसंविन्नैरपेक्ष्यमात्रविवक्षायां न बाध इति चेत्, घटादावपि तथाऽस्तु ।  \nसंविद्विषयत्वं घटादेः प्रतीयत इति चेत्; किमतः? स्वव्यवहारेऽन्यसापेक्षत्वमिति चेन्न; संवित्सम्बन्धस्य त्वयैव प्रतिक्षिप्तत्वेन तदधीनव्यवहारत्वायोगात् ।  \nततश्च परिशेषात् घटादेरन्य निरपेक्षव्यवहारत्वसिद्धेस्तावन्मात्ररूपं स्वसंवेदनं फलितमेव ।  \nघटादिस्वरूपवत्तस्य स्वसंवेदनमपि   \nनोपलभ्यत इति चेत्; संविदो वा किं स्वतस्स्वयंप्रकाशत्वमुपलभ्यते? अनुभूतित्वाद्यनुमानादिभिस्साध्यत इति चेन्न; घटत्वाद्यनुमानैरपि विश्वस्वप्रकाशत्वसाधनप्रसङ्गस्याप्यवेद्यत्वनिराकरणे स्थापनात् ।  \nकिंच अनुमानविषयत्वाङ्गीकारे कथं विषयविषयिभावसम्बन्धं विघटयसि? तद्विघटने वा कथं स्वप्रकाशत्वमेव साधयसि? अतो दृग्दृश्ययोस्सम्बन्धानुपपत्त्या दृश्यमिथ्यात्वेदृशोऽपि मिथ्यात्वप्रसङ्गो दुर्वारः ।  \nस्वतस्सिद्धतया तत्सत्यत्वे विश्वस्यापि तत एव सत्यत्वमवर्जनीयम्, अविशेषात् ।  \n\nननु भवतोऽपि संविदस्स्वयंप्रकाशत्वं घटादेर्दृगधीनसिद्धित्वं चाभिमतम्; अतः कथं प्रतिबन्द्यवतारः? इत्थम् अस्माभिस्संवित्स्वयंप्रकाशकत्वस्य संविदन्तरवेद्यताभ्युपगमात् ।  \nयदि त्वयाऽपि तथेष्यते, ततस्तत्रैव विषयविषयिभावस्सिद्धः ।  \nयदि तत्रापि विषयमिथ्यात्वम्, ततस्स्वयंप्रकाशत्वमेव न स्यात् ।  \nधर्मरूपत्वात्तदाऽपि माभूदिति चेन्न; तत्परित्यागे स्वसंवेदनेन संवित्सत्यत्वस्थापनानुपपत्तेः ।  \nधर्मतामपहाय संवित्स्वरूपतया तदेव तिष्ठतीति चेत्; तर्हि स्वरूपमेव स्वप्रकाशत्वसाधकसंविदन्तरविषय इत्यायातम् ।  \nतथा सति विषयभूतायास्संविदोऽपि त्वदुक्तानुपपत्त्यैव घटादिवन्मिथ्यात्वमवर्जनीयम् ।  \nतन्मिथ्यात्वेऽपि तद्विषया संविदन्या स्वसंवेदनगुप्ता तिष्ठतीति चेन्न; तत्संवेदनेऽप्युक्तदोषानतिलङ्घनात् ।  \nअतस्संविदन्तरकर्मतागन्धरहितसंवित्स्वयंप्रकाशत्वे विश्वस्यापि तथात्वेन सत्यत्वप्रसङ्गो दुर्वारः ।  \nसंविदोऽपि यथाकथञ्चिद्दृश्यत्वाभ्युपगमेऽपि तन्मिथ्यात्वप्रमङ्गेन दृश्यमिथ्यात्वकल्पनमशक्यमि (क्यं स्यादि)ति ।  \n\nकिंच यदि परिदृश्यमानस्सम्बन्धोऽनुपपन्नस्तदा सम्बन्धान्तरमेव दृष्टवाधेन कल्प्यताम् ।  \nन पुनस्सम्प्रतिपन्नस्वारसिकबाधरहितदृश्यबाधो युक्तः ।  \nसम्बन्धान्तरमपि कल्प्यमानमनुपपन्नमिव भातीति चेत्, किं दृश्यमिथ्यात्वं कल्प्यमानुपपन्नमिव भाति? यत्ते स्ववचनव्याघातादिकमापादयति ।  \nअनुपपन्नमपि गत्यभावादवलम्ब्यत इति चेत्, सम्बन्धसत्यत्वमप्यनुपपन्नमपि किं नावलम्ब्यते? अनुपपन्नत्वमेवसत्यत्वाभाव इति चेत्; मिथ्यात्वेऽनुपपन्ने तदभावस्यावर्जनीयत्वात् ।  \nयथा सम्यग्रजतस्य मिथ्यारूपत्वानुपपत्तौ सत्यत्वम् ।  \nअतस्सम्बन्धोऽपि तथाभूतः कश्चिदिति नित्यमुपलम्भानुरोधेन तत्सत्यत्वस्थापने दृश्यस्याप्युपलब्धसत्यत्वाबाधोपपत्तेः, मिथ्यात्वस्य च स्वयमेवानुपपन्नत्वाभ्युपगमा दस्माकमनायासेनेष्टसिद्धिप्रसङ्गात् ।  \nअनुपपन्नत्वाभिमतपरपक्षाणामपि प्रतिषेधायोगाच्च ।  \nयथारुचि परिग्रह इति तु स्यात् ।  \nतथा च कृतं वैदिकत्वकञ्चुकवहनवृथाप्रयासेन ।  \n\nन च तृतीयः, असत्यत्वपक्षेऽपि सम्बन्धानुपपत्तिप्रसङ्गेन प्रतितर्कपराहतत्वात् ।  \nअसत्यत्वेऽपि शुक्तिरजतादिष्वारोपितसम्बन्धेन व्यवहारः प्रतीयत इति चेत्; सत्यत्वेऽप्यनुभूतेस्तद्विषय ज्ञानान्तरस्यारोपितसम्बन्धे व्यवहार   \nइति तुल्यम् ।  \nअतस्सम्बन्धमात्रस्य विकल्पासहत्वाभिमतस्या रोपितत्वमिष्यताम् ।  \nकिं ततो दृश्यमिथ्यात्वकल्पनप्रयासेन? किंच प्रसङ्गस्य विपर्यये पर्यवसानमप्यङ्गम् ।  \nअत्र च दृश्यस्य सत्यत्वे सम्बन्धानुपपत्ति प्रसङ्ग इत्यस्य विपर्यय उपपद्यते चायं सम्बन्ध इत्येवं रूपस्स्यात् ।  \nतथा च सम्बन्धोपपत्त्या दृश्यमिथ्यात्वकल्पनमिति स्यात् ।  \nततश्च सम्बन्धिपरित्यागेन सम्बन्धस्वीकारप्रसङ्गः ।  \nन ह्यस्ति सम्भवस्सम्बन्धिनमन्तरेण सम्बन्धस्येति ।  \nअनुपपन्न (विशेषेण)वेषेणोपपन्नं विपर्यय इति तत्स्वीकार इति चेन्न; प्रसङ्गतद्विपर्यययोरविशेषप्रसङ्गात् ।  \nतथा च प्रसङ्गविपर्ययासिद्धिः ।  \nअन्यथेष्टप्रसङ्ग इति स्यात् ।  \nउपलभ्यते चायं सम्बन्ध इत्येव विपर्यये न दोष इतिचेत्; तर्हि दृश्यसत्यत्वे सम्बन्धोपलम्भभङ्गप्रसङ्ग इति (प्रति) तर्कः स्यात् ।  \nअहो! सम्बन्धिसत्यत्वे सम्बन्धोपलम्भ भङ्ग इति कुत्रेयं व्याप्तिर्गृह्यते? तथाऽप्यारोपितस्सम्बन्धो दृश्यसत्यत्वे न स्यादिति प्रसङ्ग इति चेत्? तर्ह्यनारोपितोऽयं सम्बन्ध इत्यास्थीयताम् ।  \nअनारोपितस्तु विकल्पासहत्वान्न सिध्यतीति चेत्; तथाऽप्येकस्यारोपितत्वे तदनुबन्धिनोऽन्यस्याप्यारोपितत्वमिति वृथानिर्बन्धः ।  \nतथा हि सति सम्बन्धिनो ब्रह्मणोऽपि विलयप्रसङ्गात् ।  \nअनारोपितयोरेवारोपितसम्बन्धस्य परकीयस्वकीयत्वभ्रमादौ दृष्टत्वाच्च ।  \nएतेन दृश्यसत्यत्वे सम्बन्ध   \nउपपद्यतेति विवक्षाऽपि निरस्ता, इष्टप्रसङ्गात् ।  \nविषय विषयिभावस्य भ्रान्त्यविशेषेण सर्ववादिसंमतत्वात् ।  \nअत एव विपर्ययापर्यवसानं च ।।  \nयत्त्वतीतानागतादिभिस्सह सम्बन्धो न सम्भवतीति ।  \nतत्र पृच्छामः, वर्तमानैर्वा कथं सम्भवतीति ।  \nस्वरूपस्य विद्यमानत्वादिति चेन्न; विद्यमानयोरेव शशविषाणयोरसम्बन्धदर्शनात् ।  \nतथाऽपि क्वचिद्दर्शनादभ्युपगम्यत इति चेत्; अत्रापि तथाऽभ्युपगम्यताम् ।  \nसंयोगादिलक्षणस्सम्बन्धोऽतीतादिभिर्न दृष्ट इति चेत्, अयं तु दृष्टत्वादङ्गीक्रियताम् ।  \nदृष्टत्वेऽपि निराधारत्वेन प्रतिक्षिप्यत इति चेन्न; वर्तमानयोरिवातीतादेरपि स्वकालवृत्तित्वेनाधारत्वोपपत्तेः ।  \nयथा चाभिन्नदेशयोरिव भिन्नदेशयोरपि मूर्तयोस्संयोग इष्यते, तथा भिन्नकालयोरपि प्रतिनियतसामग्रीसामर्थ्याद्वा नित्यज्ञाने नित्यं तत्प्रवणस्वभावत्वाद्वा   \nविषयविषयिभाव इति किं नोपपद्यते? व्यवधानाव्यवधानाभ्यां विशेष इति चेन्न; तद्विशेषमात्रस्याकिञ्चित्करत्वात्, अन्यथाऽतिप्रसंगात्; तथाऽप्यव्यवहितत्वलक्षणसम्बन्धस्तत्र न सम्भवतीति चेन्न; तद्विशेषमात्रस्याकिञ्चित्करत्वात्, अन्यथाऽतिप्रसंगात्,तथाऽप्यव्यवहितत्वलक्षणसम्बन्धस्तत्र न सम्भवतीति चेन्न, सम्बन्धमात्रस्याव्यवहितत्वलक्षणाभावात् ।  \nगोमानित्यादौ तद्दर्शनाभावात् ।  \nतल्लक्षणस्यात्रानिष्यमाणत्वात् ।  \n\nननु ज्ञानमपि हि द्रव्यमेव, सम्बन्धश्च संयोगलक्षणः इति भाष्यं वः (ष्यवचः) कथमिति चेन्न; सम्भवद्विषयस्य तस्य संयुक्ताश्रितत्वादेरप्युपलक्षणपरत्वात् ।  \nसर्वत्र संग्रहः कथमिति चेत् तत्तत्स्वभावविशेषादेव ।  \nतेषामनुवृत्तादिव्यपदेशः कथमिति चेत्, न; आधाराधेयभावादिवदुपपत्तेः ।  \nतथाऽपि विविक्तव्यवहारेऽभिव्याप्तमाकारान्तरमन्तरेण कथमिति चेन्न; व्यवहारानुगुण्यापादन रूपत्वस्य प्रतीतिसिद्धत्वात् ।  \nअन्यथा भवतामप्यवेद्यत्वे सत्यपरोक्षव्यवहारानुगुण्यादिकथनम (सं) बद्धप्रलाप एव स्यात् ।  \nएतेन भविष्यद्वृष्ट्यादिना सस्यादिपोषणप्रसंगोऽपि प्रत्युक्तः, सम्बन्धस्वभावविशेषाणां प्रतिनियतसामर्थ्यात् ।  \nसामग्रीवैचित्र्यादेव च वर्तमानतत्प्रतिनियतविषयत्वोपपत्तेः ।  \n\nतथाऽपि कोऽसौ सम्बन्ध इति सौहार्देन पृच्छाम इति चेत्; वयमपि परमसौहार्देन प्रतिब्रूमः ।  \nकोऽसाविति किं संज्ञाविशेषः पृच्छ्यते? उत स्वरूपविशेषः? यद्वा लक्षणम्? उत प्रकारान्तरम्? अथवा संयोगादिषु कुत्रान्तर्भाव इति? उतान्यः कश्चित्? आद्ये तमन्तरेणापि सामान्यत एव व्यवहारनिष्पत्तेः किंतद्विचारक्लेशेन? विषयविषयिभाव इत्येव वा विशेषनाम निर्दिश्यताम् ।  \nसङ्केत्यतां वा यथारुचि नामान्तरम् ।  \nद्वितीयेऽपि स एव सः न त्वसः, अन्यथा व्याघातादिप्रसङ्गात् ।  \nतृतीयेऽपि लक्षण मन्तरेणापीक्षुक्षीरादिरसवैषम्यवत्स्फुट प्रतीतिसिद्धं दुरपह्नवतरम् ।  \nअतिपीडायां तु व्यवहा (रविशेषा) रानुगुण्यापादनम् ।  \nअत एव चतुर्थेऽपि दत्तमुत्तरम् ।  \nपञ्चमे तु न कुत्रचिदिति वा क्वचिदन्तर्भावदर्शने तत्रैवेति वा वक्तव्यम् ।  \nबहिर्भावेऽपि नाभावत्वप्रसङ्गः, स्वेच्छापरिसंख्यातद्वित्रादिबहिर्भावेऽन्येषामभावत्व प्रसङ्गात् ।  \nअन्यस्तु व्यवहाराङ्गतया प्रतीयमानत्वे स्वयमेवावगम्यताम्; अनङ्गत्वे तु किं तन्निरूपणेनेति ।  \n\nयत्तु - सम्बन्धपरिग्रहे सम्बन्धान्तरानवस्था, अन्यथा तत्सम्बन्धत्वपरित्याग इति ।  \nतदपि किं सम्बन्धमात्रापह्नवार्थमुच्यते? ज्ञानार्थनिरूपितसम्बन्धविशेषापह्नवार्थं वा? आद्ये स्वव्याघातः, दूष्यदूषणवाच्यवाचकादिसम्बन्ध प्रतिक्षेपे त्वदुक्तदूषणस्यैवाकिंचित्करत्वप्रसङ्गात् ।  \nतदभ्युपगमे चस्माकं प्रतिक्षेपासिद्धेः ।  \nस्वपरप्रतिक्षेपसामर्थ्यस्याप्यन्यत्र प्रतिक्षेपात् ।  \nद्वितीये त्वनङ्गाङ्गीकारः, सम्बन्धस्य सतोऽपि विशिष्टव्यवहारे सम्बन्धान्तरमपेक्षितमित्यनङ्गस्यैव स्वीकृतत्वात् ।  \nयु(उ) क्ताङ्गत्यागो वा, अङ्गस्यापि स्वपरपरित्राणस्य परित्यागात् ।  \nअन्यसम्बन्धस्य चाङ्गत्वे दूष्यदूषणसम्बन्धादावपि प्रसङ्गात् ।  \n\nसम्बन्धान्तराभावे सम्बन्धत्वहानिरित्यपि तत एव दत्तोतरम् ।  \nअन्यथा स्वपरनिर्वाहकमात्रभङ्गे स्वयंप्रकाशस्यापि निरासप्रसङ्गात् ।  \nस्वव्यवहारस्य नैरपेक्ष्यमन्यत्रादृष्टं तत्र हि स्वीक्रियते, तद्वदत्रापि स्वप्रतिसम्बन्धिव्यवहारे सम्बन्धान्तनैरपेक्ष्यमिति समाधिस्सम एव ।  \n\nयत्तु सम्बन्धस्य स्वतो मेलने सम्बन्धिनोरेव स्वतो मेलनप्रसङ्ग इति, तदपि दृश्यमाने सम्बन्धे नावतरति; कल्प्यमाने तु वयमपि तथाऽभ्युपगच्छाम इति क्वानिष्टप्रसङ्गः? इदमप्यसूत्रयत् - \"समवायाभ्युपगमाच्च साम्यादनवस्थिते(ब्र.सू.2 - 2 - 12)रिति ।  \nनच तत्र मेलनमेव नास्तीति प्रसङ्गो दोषः, तदभावेऽपि विशिष्टव्यवहारजननस्वभावतयैव तत्तत्स्वरूपसिद्धेः ।  \nन च स्वयमेव सम्बन्धात्मकंस्वसम्बन्ध्यात्मकं चेति स्वरूपभेदमङ्गीकुर्मः, येन व्याघातादिप्रसङ्गस्स्यात् ।  \nअतो यत्र वस्तुनोर्विशिष्टव्यवहारजननस्वभावत्वं दृष्टं तत्र तत्तत्स्वरूपमेव विशिष्टव्यवहारजनकत्वमात्रेण सम्बन्ध इति व्यपदिश्यते; यत्र तु सम्बन्ध एव स्फुटस्तत्र तदभ्युपगमेन तदुपरि सम्बन्धान्तरनैरपेक्ष्यमङ्गीक्रियत इति सर्वत्र विशिष्टव्यवहारे निरुह्यमाणे   \nस्ववचनविरोधादि नरकपातमनुमत्य किं विश्वमिथ्यात्ववृथाग्रहेण?  \nयत्तु विषयविषयिभावो द्विष्ठ एकनिष्ठो वेति, तत्र विषयत्वं विषयित्वं चैकैकनिष्ठमितरेतर प्रतियोगिकमिति निष्कर्षः ।  \nताभ्यामेव च विषयविषयिणोर्विशिष्टव्यवहारसिद्धेः ।  \nतदुभयसमाहाराद्विषय विषयिभावाख्य सम्बन्ध इत्युच्यते ।  \nअत एव येनात्मनाऽसौ क्वचिद्वर्तत इत्यादिकमपि दत्तोतरम्; यानि चान्यानि सम्बन्धसामान्यदूषणानि तान्यपि दूष्यदूषणादिसम्बन्धसत्त्वा सत्त्वयोस्स्वव्याघातकानीति न ततोऽपि दृग्दृश्यसम्बन्धभङ्गः ।  \nतदेतत्सर्वं योगाचारोक्तग्राह्यलक्षणा योगनिरासे फलिष्यतीति मत्वाऽत्रोदास्ते ।  \nइहाप्यसूचयत् - \\* \"अनुभूतिसद्विषययोश्च विषयविषयिभावेन भेदस्य प्रत्यक्ष सिद्धत्वादित्यादिना सदनुभूतिभेदस्य प्रत्यक्षसिद्धत्वात् इत्यादिना सदनुभूति भेदभाष्येण ।।  \nइति श्री कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्यकृतिषु शतदूषण्यां द्दक्द्दश्य सम्बन्धानुपपत्ति   \nपरिहारवादः सप्तदश स्समाप्तः ।  \n।।17।।"
              },
              {
                "author": "Nrisimharaja",
                "commentary": "17 ---\nननु दृश्यत्वेन प्रपंचमिथ्यात्वे साध्यमाने अस्य (अ) प्रयोजकत्वं दूषणमुक्तं । तदयुक्तं । दृश्यस्य मिथ्यात्वाभावे दृकसंबन्धानुपपत्त्या दृश्यत्वमेव न स्यादिति तर्कस्य सत्वादित्याक्षेपसंगत्या दृग्दृश्य संबन्धं निरूपयन् वादार्थं संगृह्णाति ।बिभ्राणमिति। महतीं विभूतिमात्मनि दिव्यात्मस्वरूपे सदा बिभ्राणं तन्मयेति प्रकृत्यादिविभूतिमयत्वेन निदर्शितं अस्त्रभूषणाध्याये प्रतिपादितं भूषणानि चास्त्राणि च\"\"जातिरप्राणिना''मित्येकवद्भावः ।देहे - दिव्यमंगळविग्रहे सदा बिभ्राणमित्यनुषंगः । कमलया सदालिंगितं सदेत्युक्त्या प्रपंचसत्यन्वमभिप्रेतं । चित्तवृत्तैरालंबनमित्यनेन सत्ययोः दृग्दृश्ययोः संबंन्धो वादार्थस्सूचितः ।\nआत्मख्यातिवादिनो योगाचारमतस्थाः । त एवमाहुः बाहयार्थस्य सत्ये संबंधाद्ययोगात् ग्राह्यत्वं न संभवति । तस्माद्बाह्यार्थो नास्तीति पठन्तीति मायिन इति शेषः ।\nउक्तंत्विति। संबन्धानुपपत्त्या ग्राह्यत्वं नास्तीति सौगता आहुः । मायिनस्तु मिथ्यात्वमाहुः ।\nशब्दभेदमात्रं नार्थभेद इति भावः । प्रत्यक्षस्याबाधितत्वमसिद्धमिति शंकते ।नन्विति । गुणादिभिरिति।न च तत्र संयुक्तसमवायादिस्संबन्धः । अननुगमत्वादारोपग्रहणदशायां स्पर्शनस्यापि ग्रहणप्रसंगाच्च ।नापि समवाय इति। तत्संभवे प्रमाणाभावादिति भावः । किं च ज्ञानार्थयोरन्यतरस्मिन् समवायः उत एकस्मिनधिकरणे । आद्येपि किं ज्ञानस्य अर्थे समवायः आहोस्विदर्थस्य ज्ञानेन नाद्य इत्याहआत्मधर्मस्येतिद्वितीये आहनचार्थानामेवेति । तेषां बाह्यत्वादिति। घटादीनां ज्ञानव्यवहितदेशवृत्तित्वेनज्ञानवृत्तित्वासंभवादित्यर्थः । प्रथमद्वितीयकोटिं दूषयति ।न चेति। संक्रमः किं परिणामः किं वा विवर्तः ।आद्ये आह ।निर्विकाराया इति। द्वितीय्ये आहविवर्तेति। विवतोह्यध्यासः। अध्यस्तायाः दृशो मिथ्यात्वे तत्संबन्धस्यापि मिथ्यात्वमिति भावः । ननु संक्रमो न संबन्धः येन बाहयार्थानां न स्यात् । किन्तु अन्तः करणवृत्तिरूपपरिणामविशेष इत्याशंकते ।अन्तः करणस्येति । विषये वैधर्मिण इति। विषयवैधम्यं उत्तरप्रत्यक्षसिद्धमित्यर्थः ।गौरिति ज्ञानमिति। वृत्तिरत्र ज्ञानं विवक्षितं ।तयोरिति। शब्दसारूप्यमेव नार्थसारूप्यं ।प्रत्यक्षविषय इत्यर्थः । सारूप्याभावमुपपादयति ।गोत्वेति।गौरिति शब्द इति। गकारौकारात्मकशब्दइत्यर्थः । ननु विषयोपलब्धिरेव ज्ञानस्य विषयेण संबन्धः । नः चक्षुरादिद्वारा विषयदेशस्यापि तदाकार प्रसृतिरूपवृत्तिमदन्तः करणसंबंधात् भेदग्रहाणाभावे तद्वृत्तिमत्वाभिमानःचैतन्येसौरविषयोपरागविषयविषयिभावाख्यो दृग्दृश्ययोः संबन्धो भवत्विति सांख्यमतं शंकते ।विषयोपरागेति ।प्रत्येकमिति। चितिस्वरूपत्वात् सर्वात्मनां सर्वविषयसंभिन्नवृत्तिमदन्तकरणाभेदाभिमानरूप विषयोपलब्धिसंभवेन सर्व सुखदुःखाद्यनुभवः सर्वेषामप्यविशिष्ट इति भेदसाधकसुख दुःखानुभवव्यवस्थाविरहात् पुरुषबहुत्वं सिद्धमित्यादिनस्यादि यदित्यर्थः । ननु यदृष्टोपार्जितं सुखदुःखादि तेनैव अनुभूयते संबंधे सत्यपि नान्यैरिति व्यवस्था स्यादित्यत्राहन चऽप्रत्यात्ममिति। सांख्यैरदृष्टसुखादुःखादेरन्तः करणगतत्वादित्यर्थः । अस्तु तर्ह्यन्तः करणगतं नियामक मित्यत्राहअन्तः करणस्यत्विति। अविशेषादिति भावः । ननु भोगसामग्रयास्तदीयत्वात् भोगस्य तदीयत्वं तस्यास्तदीयत्वं तु पूर्वपूर्वसामग्र्याः तदीयत्वादिति शंकते ।अनादिसामग्रीति । पूर्वपूर्वेतिसामग्रीप्रवाहभेदा असाधारण्यप्रयुक्त भोग प्रवाह साधारण्यं न संभवतीति भावः ।।\nविषयेण ज्ञानस्य तादात्म्यमेव संबन्ध इति जैनमतं शंकते ।न च तादात्म्यमिति । परस्परविरुद्धेति।परस्परात्मत्वायोग्य तेजस्तिमिरसुखदुःखशीतोष्णादीनामित्यर्थः । विरोधो भेदः । नत्वेकज्ञानविषयत्वं ।नास्ति तत्र विरोधस्सिध्यतीत्यत्राहइदं सर्वमिति। नन्वस्तु विरोधाभावः को दोष इत्यत्राहविचित्रव्यवहारेति। भेदव्यवहार इत्यर्थः । पूर्वं ज्ञानैक्यविषयैक्यमासादितं । इदानीं विषयैक्येन ज्ञानैक्यमापादयतितथाचेति। नर्तकी भ्रूलतायां अनेकज्ञानवत् ज्ञानेषु एकस्यार्थस्य विषयत्वसंभवात् तद्गोचरज्ञानात् ऐक्यं स्यात् एकार्थतादात्म्यादित्यर्थः । केचित्तु नर्तकी भ्रूलतादिष्विवेति पठन्ति । तदा अनेकज्ञानविषयत्वसंभवात् इत्याध्याहृत्ययोज्यं । नन्वर्थानां स्वतस्सिद्धत्ववैचित्र्यानुरोधेनैव एकज्ञानतादात्म्य प्रयुक्तवैचित्र्यमस्तु । एक ज्ञानानामप्यर्थैक्यमस्तु । यथा नीलत्वपीतत्वादिवैचित्र्ये सत्येव चित्ररूपस्यैक्यमिति शंकांनिराकरोति।\nनच चित्राद्वैतमिति। रूपदेर्व्याप्यवृत्तित्वाभावमतेनाहचित्ररूपंत्विति। तथा च नैकस्य रूपस्य नीलत्वादि वैचित्र्यमिति भावः । अतिरिक्तरूपांगीकारेपि वैचित्र्यप्रतीत्यर्थं रूपसमुदायस्यावश्यकत्वात् नरूपांतरकल्पनेति व्याप्यवृत्तित्वाभाव मतेनाहनानारूपेति। भिन्नावच्छेदनैकाधिकरणे नीलादीनां वृत्तिसंभवात् समुदायभाव इति भावः । ननु विजातीय रूपैः चित्ररूपांतरवत् अत्राप्यर्थभेदज्ञानैकत्वाभ्यां ज्ञानभेदार्थैकत्वाभ्यां वा चित्राद्वैतमिति किंचिदारभ्यतां ंतत्समुदाय एव वा \nचित्राद्वैतमस्तु इत्यत्राहनचात्रेति। भेदाभेदारब्धः कश्चिद्धर्मोनभ्युपगत एव । भेदाभेदयोरवच्छेदकभेदेनापि एकत्रवृत्त्यभावादेकाधिकरण संबंधप्रयुक्त समुदायिभावोपि अनभ्युपगत इति भावः ।अस्मिन्मतेति। अर्थानां भेदस्य दृश्यत्वंहि न वस्तुतो दृशितादात्म्यात् । सत्यमिथ्याभूतयोः तदयोगात् अतस्तत्राध्यासिक एव संबन्धे वाच्य इति सर्वत्रापि तथैव स्यादित्यर्थः । ज्ञानस्वरूपात्मैवार्थाकारेण ख्यायते । अतः सर्वोप्यान्तर इति न तद्ज्ञानानुपपत्तिरिति योगाचारमतमाशंकतेनिराकारमेवेति। बाहयत्वंभेदः ।एतावदिति। अस्मभिरपि ज्ञानाभेदोऽर्थस्य नेष्यते ज्ञाने अध्यासस्तु इष्यत इति अर्थाध्यास एव ज्ञानार्थयोस्संबंध इति मदिष्ट सिद्धिरिति भावः।\"\"भिन्नकालं कथं ग्राह्यमिति चेत्ग्राह्यतांविदुः । हेतुत्वमेवं युक्ति ज्ञानाकारार्पणक्षमं''। इति सौत्रांतिकमतमाशंक्य निराकरोति ।नचेति।नन्वंकुरादिपरंपराया लाक्षारसात्ततत्कार्पास बीज जन्यकार्पासल्लाक्षारसिम्नः संक्रमो दृश्यत इत्यत्राहअनेनैवेति । \"\"यस्मिन्नेवहि संतानेनाहिता कर्मवासना । फलं तत्रैव बध्नाति कार्पासेरक्ततायथा'' इत्येतदपि गुणमात्रस्य संक्रमो दृष्ट इत्यनेनेत्यर्थः । तर्हि कार्पासतूलस्य कथं रक्तिमेत्यत्राहकार्पासेति। लाक्षारसजन्यसंस्कारपरिपाकाद्रक्तिमांतरं जायते । न तु लाक्षारक्तिम्नस्संक्रम इत्यर्थः ।कथं चेति। अर्थस्य क्षणिकत्वात् विनश्यतात्वेन समर्पणं वक्तव्यं तत्कालेनानुवृत्तेरनुत्पन्ने ज्ञानेनाकार समर्पणं संभवति आश्रयाभावादिति भावः ।\nनन्वर्थाकारस्य ज्ञाने वर्तनमेव समर्पणं । तच्चार्थे नष्टेपि संभवतीत्यत्राहनचाकार इति । संबन्धायोगादिति। सत्यभूत संबन्धायोगादित्यर्थः । मिथ्याभूतसंबन्धस्याभ्युपगमे स्वाकारसमर्पकत्वरूपं ग्राह्यत्वं । तस्य मिथ्याभूताकारस्य नास्तीति तस्याग्रहात् बाह्यार्थस्यानुमानंनस्यात् । अतो न स्वाकार समर्पकत्वं त्वमिति भावः । आलंबनं - विषयः अधिपतिरिन्द्रियमिति बौद्धपरिभाषा ।।\nसंबंधसंबन्धित्वेति । \"\"संबंधिभ्यां भिन्नस्तौ आश्रितौ एकश्चेति''तल्लक्षणात् । संबन्ध्यभिन्नस्य संबन्धत्वं विरुद्धमित्यर्थः । तमेवोपपादयतितर्हीति। नहि नीलमिति ज्ञानस्य किंचित्प्रतिज्ञानत्व स्वरूपत्वयोरभावः । तथा सति नीलस्यापि किंचित्प्रतिशुक्लत्वप्रसंग इत्यर्थः । ननु ज्ञानस्य स्वजनकापेक्षया संबन्धत्वं अतो घटज्ञानस्याहेतु पटापेक्षया न संबन्धत्वमिति शंकां निराकरोतिन च हेतुत्वमात्रमेवेति। हेतुत्वरूपधर्मसंबंधित्व नियामकमित्यर्थः ।अतीतादेरिति। हेतुत्वाभावादेरिति भावः । नन्वदृष्टादिवशात् कर्मकारकेणैव ज्ञानसंबन्धः । इन्द्रियादि च कर्मकारकं अतीतादिकमपि कर्मैव । अतीतं जानामीत्यादि व्यवहारादतोऽस्यविषयत्वमिति शंकतेअदृष्टादीति। अदृष्टशब्दः पुण्यपरः आदिशब्देन दुरदृष्टपरिग्रहः । ननु जन्यज्ञान एवायं नियमः । ईश्वरज्ञानस्यनियामकाभावात् सर्वविषयत्वमित्यत्राह ।अस्मदादीति। अतीतं जानामीति व्यवहारस्तु गौण इति भावः ।भ्रान्तीति। भ्रान्तिज्ञानस्य जन्यत्वे कर्मकारकेणैव संबन्धनियमाद् अकर्मकारकेण रजतादिना संबन्धाभावात् निर्विषयतापत्तिः । अकर्मकारकेणापि संबंधे तु ईश्वरज्ञानवन्नित्यत्वं स्यादित्यर्थः । अन्यज्ञानस्योक्तं अदृष्टादिवशात् विषयनियमव्यभिचारेण दूषयतिमुक्तस्य चेति। कौमारिलमतमाशंकते न चविषयेति । अन्यथेति। संबंन्धांतरमंतरेणापि प्राकट्यजनननियमाकारे, प्राकट्य विनापि नियमस्यादित्यर्थः ।\nविषयविषयिभावः पदार्थांतरमिति पक्षमाशंकते ।न च विषयेति । तस्यापीति। संबन्धांतररूप नियामकान्तरस्वीकारे अनवस्थेति भावः ।सामान्येति। सामान्यविशेष समवायानां धर्मांतरानाधारत्वात् सुतरां जन्यधर्माधारत्वाच्चेति भावः । अभावत्वादित्यादिशब्देन प्रागभावादिप्रयुक्तानादित्वादिग्रहः । पदार्थ सप्तकातिरिक्तत्वादित्यत्राह ।भूषणेति। भूषणकारस्त्वतिरिक्तमंधकारादिस्वीकृतवानिति भावः । नन्वस्तु भूषणपक्षवदतिरिक्तपक्षवदित्यत्राहएवमितिअदृष्टं विशदयतिसर्वथेति । अन्यायेति। जलाभावेपि जलसंबंधरूपसेकसंभवादिति भावः । उभयात्मा संबंधात्मेत्यर्थः ।अन्यात्मेति। संबंधादिचतुष्कादिविनिर्मुक्त इत्यर्थः ।तयोरिति। विषयविषयिणोस्संबंधो न स्यादित्यर्थः ।द्वितीयेत्वसंबंधत्वमिति। विषयविषयिणोस्संबन्धत्वमित्यर्थः ।संबंधरहितमपीति। तत्संबंधरहितस्यसंबन्धस्य तत्संबन्धत्वं नास्ति यथा मेरुगतसंबंधस्य न विंध्यसंबन्धत्वमित्यर्थः । मिळितस्संबन्ध इत्यर्थः ।नामांतरेणेति। स्वतो मिळितमिति मिळितशब्देन मेळकरूपसंबन्धो नास्तीत्युक्तमित्यर्थः ।व्याघातस्येति। संबंधसंबंधित्वलक्षणविरुद्ध धर्माध्यासस्येति भावः । संबंधत्वासंबंधत्वयोस्सबंधि भिन्नत्वात् संबंधभिन्नयोः परसार विरोधात् स्याद्वयाघात इत्याहउभयेति।अनुभयेति। संबंधासंबंधवैलक्षण्यवत् सदसद्वैलक्षण्यस्यापि व्याघाताभावात् तदपि सिध्येदित्यर्थः ।अन्योन्यस्मिन्नितिविषयत्वविशिष्टं विशिष्टत्वं विषयविषयिभावः । विषये विषयित्वाभावात् विषयिणि ज्ञानविषयत्वाभावात् द्वयोरपि न स्यादित्यर्थः ।अत एवेति। यत्रैकस्मिन् वर्तते तत्र विषयत्वविषयित्वयोः द्वयोरपि प्रसंगादित्यर्थः ।संबंधरूपेति।। द्विनिष्ठत्वाभावादिति भावः ।येनात्मनेति। विषयविषयिणोर्यः स्संबंधः विषयविषयिणोर्मध्ये अन्यतरस्मिन् येनात्मना विषयत्वात्मना विषयित्वात्मनावा वर्तते तत्र अन्यस्मिन्नपि तेनैवात्मना \nवर्तते उतान्यात्मनेति विकल्पार्थः ।कथमेकस्येति। विषये विषयात्मना विषयिणि विषयत्वात्मना ज्ञानार्थसंबंधस्य वृत्त्या भावो विषयत्वविषयित्वयोर्भेदादेव वाच्यः । तथाच ज्ञानार्थसंबंधस्य तादृशोभयात्मकत्वसंभवात् विषयेपि विषयत्वात्मना विषयिव्यपि विषयित्वात्मनां वृत्तिर्न संभवतीत्यर्थःतयोरपीति। विषयत्वस्य विषयित्वस्य च एकैकमात्रवृत्तित्वात् संबंधलक्षणाभावात् तदभिन्नस्यापि विषयविषयिभावाख्यस्य दृग्दृश्य संबंधस्य संबंधत्वं न स्यादित्यर्थः ।एवमन्यान्यापीति। सामान्यं साधारण धर्माः । संबंधि भेदतदुभयाश्रयत्वैकत्वानि । तथा चदृग्दृश्य संबंधसंबधिभ्यां भिन्नः उत न ।द्वितीये संबन्धत्वमेव हीयेत । आद्येपि किमनाश्रितः उतान्यमाश्रितः उभयाश्रितो वा । आद्ययोर संबंधत्वं ।अंत्ये किमयं नाना उतैकः । आद्ये न संबंधता । अंत्ये अतीतानागतयोः संबंधत्व प्रसंग इति भावः ।\nकस्यचिदिति। ज्ञानस्वरूपस्य संबंधितया संबंधित्वाभावात् षष्ठयर्थानुपपत्तिरिति भावः । सामग्र्य सामग्यवन्नियामिकेत्याशंकतेतन्निरूप्येति। दोषांतरमाहसामग्र्या हीति। न हि संबंधाधीनस्यतन्निरूप्यत्वस्य संबंधाभावेप्यापादने सामग्रीसमत्वादपितु कार्यस्वरूपस्योत्पादन इत्यर्थः ।सर्वाकारैरिति।अविद्यमानधर्ममादाय निरूपणे विशेषाभावात् अभावत्व प्रतियोगित्वाधाराधेयभावकार्यकारण भावत्वादिना निरूपणस्यादित्यर्थः ।अस्माभिरनभ्युपगमादिति। दृष्टांतासिद्धिरितिभावः । रजतादि ज्ञानस्यासद्विषयत्ववादिस्वमतावष्टंभेन शंकतेतथापीति। असता संबंधाभावादिति भावः ।अविचारितरमणीयसंबंध इति। सतीति शेषः । तत्र ज्ञाने अध्यस्तानां तत्तत्पदार्थाकाराणांभानमिति भावः ।\nअथ सिद्धान्तः अन्यथैवेति। तथा च नार्थापत्तिरिति भावः । (प्रथमपक्ष निरासः) अर्थापत्तिरपि भवत्प्रतिकूलेत्याहपरिदृश्यमानेति। तथाविधस्य मिथ्याभूतस्य (द्वितीयपक्ष निरासः) दृगभाव इतिदृष्टांतयोक्तं । यथोक्तं यथा प्रमाणज्ञानाभावे मिथ्यात्वं तथा तत्संबंधाभावेपीत्यर्थः । स्वयंवेदिनं स्वप्रकाशः ।\nदृशिकर्मत्वाभावेपीति। दृशिकर्मत्वं सिद्धाव प्रयोजकमिति भावः ।विश्वस्यापीति। स्वप्रकाशत्वमस्त्विति भावःस्वत्मनीति। साधकत्वं साध्यत्वं च भिन्नाश्रयमिति भावःघटादावपीति। स्वव्यवहारे स्वगोचरसंविन्नेरपेक्ष्यमस्त्वित्यर्थः । ननु घटादेस्संविदंतराधीनव्यवहारः प्रत्यक्षादिसिद्ध इत्याशंक्य निराकरोति । संविद्विषयत्वमित्यादिना। तावन्मात्ररूपमिति। स्वव्यवहारे अन्यनिरपेक्षत्वमित्यर्थः ।घटादिस्वरूपवदिति। व्यतिरेकदृष्टांतःअनुभूतित्वाद्यनुमानादिभिरिति। अनुभूतिः स्वयंप्रकाशा अनुभूतित्वात् व्यतिरेकेण घटवदित्यनुमानादिभिरित्यर्थः ।घटत्वादीति। घटः स्वयं प्रकाशः घटत्वात् व्यतिरेकेण पटवत् इत्यनुमानादिभिरित्यर्थः । सर्वदा प्रकाशादिसंगस्तूपरिष्टात् परिहरिप्यते।किं चेति। नचाध्यासिक संबंधः शक्यः । अनुमितावध्यासाभावादिति भावः । उपसंहरति ।अत इति। मिथ्यात्व प्रसंगो दुस्तर इति संबंधित्वविशेषादिति भावः । ननु दृश्यस्य सिद्धिः दृश्यध्यादध्यः तस्यहि मिथ्यात्वं न तु दृश इति प्रतिबंद्युद्भावनायोक्तं प्रसंजयतिस्वत इति। तत एव स्वतस्सिद्धेत्यर्थः ।\nअस्माभिरिति। स्वसिद्धत्वं हि प्रमाणबलादभ्युपेत्यं प्रमाणं च संविदि वर्तते न तु घटादावित्यंगी क्रियते । भवद्भिस्तु प्रमाणाभावेप्यंगीकारे कथं व्यवस्थास्यादित्यर्थः ।धर्मरूपत्वादिति। यद्यपि स्वप्रकाशस्यापि विषयत्वादेव मिथ्यात्वं वक्तुं शक्यं । तथापि दृशोपिमिथ्यात्वं वक्तुं तथोक्तमिति भावः ।तर्हीति। यद्यपि पूर्वोक्तं संविन्मिथ्यात्वमभ्युपगम्य धर्ममिथ्यात्वापादकस्य परिहारकथनात्संविन्मिथ्यात्वं नापादनीयं तथाप्यत्यंताज्ञानस्फोरणाय पुनरापादनमिति भावः ।तद्विषयेतिसंविद्विषयेति ।संविद्विषयीभूता स्वयं वेदनमात्रसिद्धेरित्यर्थः ।अत इति। स्वप्रकाशत्वस्य संविदन्तरवेद्यत्वे दोषस्योक्तत्वात् प्रमाणाभावेपि स्वप्रकाशत्वांगीकारे विश्वस्यापि स्वप्रकाशत्वं स्यादित्यर्थः । वदित्वमपि तथेष्यत इत्युक्तं अनूद्य दोषांतरमाहसंविदोऽषीपीति। यथाकथंचित् स्वप्रकाशत्वादिविशिष्टरूपेण दृश्यत्वाभ्युपगम इत्यर्थः ।\nकिं च यदि परिदृश्यमान इति। संयोगस्समवायश्चेत्यर्थः ।अनुपपन्नमिव भातीति। तथा च संबंधांतरस्य कल्पयितुमशक्यत्वात् संबंधाभावे मिथ्यात्वमेव कल्प्यत इत्यर्थः ।दृश्यमिथ्यात्वमिति। मिथ्यात्वकल्पनमेवानुपपन्नमित्यर्थः ।स्ववचनेति। विश्वमिथ्येत्यत्र हि मिथ्यात्वस्यापि मिथ्यात्वस्यावश्यकतया प्रपंचसत्यत्वसिद्धेः विश्वमिथ्यात्ववचनं व्याघातमावहदित्यर्थः । आदिशब्देनप्रत्यक्षादि विरोधग्रहः ।संबंधसत्यत्वमेवेति। स्वमतव्याघाताद्यभावादिदमेवयुक्तमित्यर्थः ।अनुपपन्नत्वमेवेति।तथा च सत्यत्वस्याभावात् संबंधस्य मिथ्यात्वं पर्यवस्यतीत्यर्थः ।मिथ्यात्व इति। दृश्यस्येति शेषः ।अत इति। यतो मिथ्यात्वेनानुपपन्ने तदभावोऽवर्जनीयः अतः संबंधस्यमिथ्यात्वानुपपत्तेस्सत्यत्वं स्यादित्यर्थः । ननु सत्यरजतस्य सत्यत्वं न मिथ्यारजतत्वानुपपत्त्या किं तु अनृतमेवेत्याशंक्य निराकरोतिनित्यमित्यादिना। सत्यरजतस्य नित्युमपलंभात् सत्यत्वं शुक्तिरजतस्य तदभावात् मिथ्यात्वमित्युक्तौ विश्वस्यापि नित्यमुपलंभानुसारेण सत्यत्वप्रसक्त्या नोक्तव्यवस्थेति भावः । \nउक्तदूषणं निष्कृष्यदर्शयन्नुपसंहरतिमिथ्यात्वस्य वेति। अनुपपन्नस्याभावनियमात् मिथ्यात्वस्याप्यभावः । तथापि स्वरुचिमात्रेण मिथ्यात्वं गृह्यत इत्यगतिकस्य शंकां निराकरोतियथारुचीति। तथा सति प्रमाणस्यान पेक्ष्रणमिति भावः ।\nतृतीयपक्ष निरासःअसत्यत्वेपीति। मिथ्याभूत संबंधस्य च नानुपत्तिरिति भावः ।सत्यत्वेपीति।यथा मिथ्याभूतस्य आरोपित संबंधेन व्यवहारस्तथा सत्यस्याप्यारोपितसंबंधेन व्यवहारोदृश्यत इत्यर्थः ।ततः किमित्यत्राहतत इति। अनुपपत्त्यभावादिति भावः । विकल्पासहत्वाभिमतस्य वकल्पासहत्वेनाभिमतस्या । न ह्यस्तीति । संबंधिनमंतरेण संबंध इत्यस्य संभवोनास्तीत्यन्वयः ।संबंधोपपत्तेः। संबंधिसत्वव्याप्तेः व्याप्तिशून्यतया तर्काभास इत्यर्थः ।प्रसंगतद्विपर्यययोरितिअनुपपन्नत्ववेषेणोपपन्नत्वं हि अनुपपत्ति विशिष्टरूपेणानुपपन्नत्वं वा अनुपपत्ति रूपोपत्तिमत्वं वा उभयथाप्यनुपपन्नत्व एव पर्यवसानादित्यर्थः । तथाचेत्यादिप्रसंग तद्विपर्ययोः रविशेषप्रसंगस्यासिद्धतया तद्विपर्ययोप्यसिद्धस्यात् । तथा च विपर्यये पर्यवसानरूपांगाभावादाभास इति भावः ।अन्यथेति। विपर्ययसिद्धौ तदभिन्नस्य प्रसञ्जनीयस्यापि सिद्धतया इष्ठ प्रसंगस्स्यादिति अनिष्टापादनरूपांगहान््याभास इति भावः । अंगहानिर्नास्तीति शंकतेउपलभ्यत इतिएतद्विपर्ययेण एतद्रूपविपर्यय इत्यर्थः । तर्हि न पूर्वतर्कस्याभासता न परिहृतेत्याहतर्हीति। तर्कांतरमेतदित्यर्थः । अस्तु तर्ह्ययंतर्क इत्याशंक्यास्यापि व्याप्यभावादाभासत्वमाहअहो संबंधीति ।ननु संबंधिसत्यत्वे संबंधस्याप्यारोपितत्वं न स्यादिति तर्कतात्पर्यमिति शंकते ।तथाप्यारोपितेति।तर्हीति।यदि पर्वतो निर्वह्निःस्यात् निर्धूमस्यादित्यादावपि निर्धूमत्वमेवास्त्विति तर्कमात्रोच्छेद इतिचेन्न । धूमवत्वं हि पर्वतस्य निर्णीतं ।अत्रतु संबंधस्यारोपितत्वं संदिग्धं । प्रत्युत संबंधिसत्यत्वमेव निश्चितमिति महद्वैषम्यमिति भावः ।तथाप्येकस्येति। दृश्यसत्यत्वे आरोपितसंबंधो न स्यादिति प्रसंगोहि एकस्य मिथ्यात्वे तदनुसंबंधिनोन्यस्य मिथ्यात्वमितिनियमावलंबनेन वाचः । स चाप्रयोजक इत्यर्थः ।तथेति। निर्बंधोवा दृश्यवत्संबंधित्वाविशेषात्ब्रह्मरूपदृशोपि मिथ्यात्वं स्यात् अविशेषादिति भावः ।स्वकीयत्वभ्रमादाविति। तत्र व्यभिचार इति भावः ।आदिशब्देन दूरस्थवनस्पत्योः संयोगभ्रमादिगृह्यतेएतेनेति। स्वकीयता भ्रमस्थले सत्ययोरपारोपित संबंधदर्शनादित्यर्थः ।उपपद्यतेति। मिथ्यानस्यादित्यर्थः ।प्रशिथिलमूलत्वमुत्कृष्ट प्रसंगत्वमाहइष्टेति। तदुपपादयतिविषयेति। भ्रांतिस्थले विषयासत्यत्वेप्यबाधात् संबंधः उपपन्न इति सर्ववादिभिर्वाच्यं किमुताभ्रांतिस्थल इत्यर्थः ।अत एवेति। इतोऽपि तर्काभासत्वमित्यर्थः ।।\nविद्यमानयोरिति। सम्बन्धाक्षेप समाधानानिविद्यमानत्वस्य प्रयोजकत्वविवक्षायां इदं दूषणं ।तथापीति। प्रयोजकत्वाभावेऽपीत्यर्थः ।अतीतादेरपीति। बाधं विना प्रत्यक्षसिद्धो नापह्नवमर्हति तथाचाखंड एव विषयविषयिभावः । स यदा कदाचित्सन्तं विषयमाश्रित्य उपपन्न इति भावः । ननुभाविज्ञानजन्यः संबंधः पूर्वकालीनं विषयं कथमाश्रयेत् तत्काले ज्ञानाभावादित्यत्राहअभिन्नदेशयोरिति।अयं भावः ।संबंधस्याध्यस्तत्वेपि कथं ज्ञानस्यातीतेन संबंधः तस्याभावात् न च संबंधाभावेपि विषयत्वमतिप्रसंगात् ।तथा च कल्पितोपि संबंधे निरूपकत्वात् तन्निष्ठ इति वाच्यं । तथा च सत्यत्वेपितुल्यं यदि च सामग्रीविशेषप्रभवत्वात् ज्ञानमात्रनिष्ठ एव तन्निरूप्यत्वमात्रात् तन्निष्ठ इव तदपि समानमिति ।वा शब्दो व्यवस्थित विकल्पार्थः । ननु भिन्नदेशस्थलेपि घटयोरप्यवधानात् संयोग उपपद्यते । भन्नकालयोः स्वभिन्नकालयोरिवा व्यवधानाभावात् न संबंधस्संभवतीति शंकतेव्यवघानेति । अन्यथेति ।कंचिद्विशेषमात्रात् संबंधासंभवेभिन्नदेशत्वविशेषात् घटयोरपि संयोगसंबंधो नस्यादित्यर्थः ।तथापीति।अव्यवहितत्वं लक्षणं नियामकं । यथा व्यवहितत्वप्रयोज्य इत्यर्थः।किं संबंधमात्रं तल्लक्षणं उत तद्विशेषः ।नाद्य इत्याहसंबंधमात्रस्येति। तल्लक्षणत्वाभावे हेतुमाहगोमानिति। व्यभिचारादिति भावः । द्वितीयेआहतल्लक्षणस्येति। यस्तल्लक्षणस्संयोगादिर्न ज्ञानार्थयोः संबंधतया नेष्यत इत्यर्थः ।\nनन्विदमनुपपन्नं ।भाष्ये ज्ञानार्थसंबधमात्रस्य संयोगरूपताभिधानादिति शंकते ।नन्विति।संभवद्विषयस्येति। अन्यथारूपादिना संबंधाभावप्रसंगादिति भावः । ननु ज्ञानार्थयोः कोयं संबंध इति प्रश्ने सर्वव्यक्तिसंग्राहक धर्म पुरस्कारेणोत्तरं वक्तव्यं यथा गविपृष्टे सास्नाद्याश्रय इति इह च तथा नोक्तमिति शंकते ।सर्वत्रेति। माभूदेकेन सर्वसंग्रहः । किं नः छिन्नं । जिज्ञासानिवृत्तिर्हि उत्तरस्य प्रयोजनं । सामान्येनोत्पन्नसर्वव्यक्तिजिज्ञासा च सर्वव्यक्त्युपस्थापकैकधर्मपुरस्कारेण वा तत्तत्कतिपय व्यक्तिसंग्राहकानेकधर्मपुरस्कारेण वा सर्वव्यक्त्युपस्थापनेन निवर्तत इति क्वचित्संयोगः क्वचित्संयुक्ताश्रितत्वमित्याद्युक्त्या जिज्ञासानिवृत्तौ कथं नोत्तरमित्यभिप्रायेणाहत्तत्तदिति। संयोगत्वादि स्वभावविशेषादेव संग्रह इत्यर्थः । ननु घटमात्रानुगतस्यैव घटत्वस्याघटव्यवच्छेदकत्वदर्शनात् । इह ज्ञानार्थसंबंधमात्राननुगतस्य घटमात्रानुगतस्यैव घटत्वस्य अघटव्यवच्छेदकत्व दर्शनात् इह ज्ञानार्थसंबन्धमात्रानु ननु गतस्य तदन्यव्यवच्छेदकत्वं । तथा चान्यस्यापि \nविषयत्वं स्यादिति शंकतेतेषामिति ।नेति। तद्वयवच्छेदकत्वे तदवृत्तित्वमेव प्रयोजकं न तु तदितरयावद्वयक्तिवृत्तित्वं । तथा च (अन्यस्यापि विषयत्वं स्यादि शङ्कतेतेषामिति नेति)सत्याधारधेयभावस्य संबंधमात्रानुगतस्य असंबंधाद्वयावर्तकत्वप्रसंगात् नीलघटत्वस्या घटव्यावर्तकत्वाभाव प्रसंगाच्चेति भावः । विविक्तः - अन्यूनानतिप्रसक्तः । अभिव्याप्तः - अन्यूनानतिप्रसक्तः ।व्यवहारेति। ज्ञाने सत्यर्थो व्यवहारानुगुणो भवति तथानुगुण्यं च तत्र तत्र संभावित ज्ञानार्थ संबंधादित्यौपपत्तिकप्रतीति सिद्धत्वादित्यर्थः । न चव्यवहारे व्यवहारानुगुण्यापादनरूपत्वेन प्रयोजकत्वेन आत्माश्रयः । सजातीय साक्षात्कार प्रतिबंधकतावच्छेदक धर्मत्वरूपतादरत्वादिवतत्स्वरूपसत एव प्रयोजकत्वात्अन्यथेति। एतदनंगीकारे संबिद्यवेद्यत्वे सत्यप्यपरोक्ष व्यवहारानुगुण्यकथनंविषये ज्ञानविषयत्वापादितव्यवहारानु गुण्यकथनं चानुपपन्नं स्यादित्यर्थः । वेद्यत्वेन ह्यपरोक्षव्यवहारानुगुण्यं दृश्यस्येष्यते । वेद्यत्वं च वृत्तिसंबंध एव ।एतेनेति। अव्यवधानलक्षणसंबंधस्य क्वचिदेवांगीकारात् अन्यत्रान्यस्यचांगीकाराच्चेत्यर्थः । तदेव विवृणोतिसंबंधेति। संबंधोहि संबंधः । भावेनिष्ठा संयोगस्यहि स्वभावः । संबंधिनि सत्येव संयोगित्वापादन समर्थः ।विषयविषयिभावस्य स्वभावो विषयभावेपि विषयिणि सति विषयत्वापादन समर्थः । नन्विदं सामर्थ्यं किन्निबंधनमित्यत्राहसामग्रीति। संयोगस्यह्युभयं अपृक्सिद्धाश्रयतया सामग्रीत्येकाश्रयाभावेपि संयोगो न संभवति । विषयित्वेहि ज्ञानमेवाश्रयः । विषयस्तु निरूपक एवेति विषयाभावेपिज्ञाने विषयिता संभवः ।वर्तमान तत्प्रतिनियतेति। संयोगसामर्थ्यस्य वर्तमान मात्र विषयत्वमिति नियमादिति भावः ।\nतत्व बुभुत्सयापृच्छामीत्याहतथापीति। प्रकारान्तरं लक्षणातिरिक्तस्तद्धर्मः । अन्यः निरुक्तसर्वकोटिबहिर्भूतः । ननु नामविशेषाभावे कथं तद्विशेष व्यवहार इत्यत आह ।विषयविषयिभावेति। यथारुचिनामान्तरं संकेत्यतामित्यन्वयः । स एव सः । तत्स्वरूपं तत्स्वरूपमेवेत्यर्थः ।। न त्वसः ।। न तदन्यस्वरूपमित्यर्थःअन्यथेति। तस्य तद्भिन्नस्वरूपत्वे भेदाभेदयोर्विरोधो भवेत् । गवादेर्गदभादिस्वरूपताप्रसंगेन विधिनिषेधशास्त्रार्थादिति कुतः सम्बन्धान्तराभावाद्सम्बन्धस्य । वैय्याकुलीप्रसंगश्चेत्यर्थः ।व्यवहारानुगुण्यापादनमिति। ज्ञानतद्वयवहारजनकत्वयोग्यतेत्यर्थः । ननु सापि कथं घटं प्रत्येव योग्यता नाघटं प्रतीति कुतः । संबंधांतराभावादसंबंधस्य साधारण्यादिति चेन्मिथ्यासंबंधस्यापि तुल्यत्वादिति भावः ।दत्तमुत्तरमिति। प्रतीतिसिद्धदुरपह्नवमित्यनेनेत्यर्थः ।क्वचिदन्तर्भावदर्शन इति। प्रौढोक्तिः । अप्रयोजकत्वमाह ।स्वेच्छापरिसंख्यातेति । व्यवहाराङ्गतयेति। किं व्यवहारांगात्वमविज्ञाततया वाज्ञाततया वोभयथापि तत एव तन्न कथनीयमित्यर्थः ।\nदूष्यमाणेति। मिथ्याभूतसंबंधांगीकारेपि दूष्यादीनां मिथ्यात्वं तत्र तेषामध्यासाभावादिति भावः ।तदनभ्युपगमे - अकिंचित्करत्वाभ्युपगमे । नन्विदं संबंधदूषणं स्वसंबंधस्यापि प्रतिक्षेपात् स्वप्रतिक्षेपकं तथापि स्वपरनिर्वाहकसमाधिना परमपि प्रतिक्षेपतीति नाकिंचित्करत्वमिति शंकायामाहस्वपरेति। अयं भावः । स्वनिर्वाहकत्वपरनिर्वाहकत्वयोर्नविरोधः । स्वपरप्रतिक्षेपकत्वे तु मिथोविरुद्धे । स्वप्रतिक्षेपे स्वयं परं प्रतिक्षेप्तुं न शक्तोतीति प्रतिज्ञाहेत्वो र्व्याघात इत्यर्थः । ज्ञानार्थ संबंधमात्रमनंगीकुर्वता स्वीकृतसंबंधांतराणावनवस्थाभिया स्वपरनिर्वाहकत्वस्वीकारात् तन्यायेन ज्ञानार्थसंबंधस्यापि संबंधांतरं विना स्वकार्यकारित्वसिद्धौ संबंधांतरापादनमनंगीकारदोषावहमित्याहद्वितीयेत्विति। विशिष्टव्यवहारानंगस्य तदंगतया स्वीकारोनंगीकार इत्यर्थः ।संबंधस्येति। विशिष्टव्यवहारविषयत्वेपि व्यवहाराविषयभूतं यदि संबंधस्यापि संबंधांतरं स्वीक्रियते तदानंगस्वीकार इत्यर्थः ।युक्तेति। वाशब्दश्चार्थः । स्वपरनिर्वाहकत्वं संबंधस्यांगं ।अन्यसंबंधस्य चेति। संबधसंबंधस्यचेत्यर्थः ।।संबंधांतरपरिग्रहे अनवस्थेत्येतत्परिहृत्यान्यथा तत्सबंधसत्वपरित्याग इत्येतद्दूषयतिसंबंधांतराभाव इति।तत एव दत्तोतरमिति दूषणादिसंबंधवत् संबंधांतराभावेपि संबंधत्वसंभवादित्यर्थः ।न्यथेति। संबंधातराभावे दृग्दृश्य संबंधस्य संबंधत्वाभावो यदित्यर्थः ।तद्वदिति। यथा प्रकाशस्य, स्वगोचरस्य व्यवहारे प्रकाशांतरनैरपेक्षयं तथा संबंधिनि स्वविशिष्टव्यवहारेपि दृक्संबंधस्य न संबंधांतरापेक्षेत्यर्थः । स एव त्वदुक्त एवेत्यर्थः ।\nदृश्यनुमानेनावतरतीति। संयोगस्य प्रत्यक्षसिद्धतया तन्निरासा योगादित्यर्थःतथाप्युपगम इति । गुणगुणिनोस्तथाभ्युपगमादित्यर्थः ।असूत्रयदितिबादरायण इति शेषःसमवायेति।समवायाभ्युपगमाच्चासामंजस्यं(ब्र.सू.2 - 2.12) कुतः साम्यात् समवायस्य समवायोऽङ्गीक्रियते न वा । द्वितीये समवायो व्यर्थः। समवायवदेव गुणादीनां स्वरूपेणापृथक्सिद्धिसंभवात् । प्रथमं तस्यपि समवायांगीकारेऽनवस्थितरित्यर्थः ।नचात्रेति। स्वरूपातिरिक्तसंबंधाभावस्थले मेळनाभावप्रसंगदोषोऽस्तीत्यर्थः ।विशिष्टेति। संबंधोऽपि विशिष्टव्यवहारजनकोभवति तथा तत्तत्स्वरूपमपि \nविशिष्टव्यवहारजनकतया दृष्टमिति तत्तत्स्वरूपमपि संबंध इत्यर्थः । नन्वेकस्यसंबंधसंबंधित्वांगीकारे स्वरूपभेदप्रसंगः । संबंधस्य संबंधिभिन्नत्वाद्वयाघात इत्यत्राह ।नच स्वयमिति।संबंधस्संबंधिश्चेत्येतावता स्वरूपभेदो प्रयोजकत्वदिति भावः ।विशिष्टव्यवहारजनकत्वमात्रेति। एतावदेवसंबंधत्वे निमित्तं न तु संबंधिभिन्नत्वमपि गौरवादिति भावः ।संबंध एवेति। संबंधभिन्नसंबंध एवेत्यर्थः ।स्ववचनेतिसंबंधदूषणस्यदूष्यासंस्पर्शात्संबंधस्य स्थिरीकरणात् स्ववचनविरोध इत्यर्थः ।इतरेतरप्रतियोगिकमिति।तत्र विषयत्वे ज्ञानं निरूपकं अर्थः आश्रयः । विषयित्वे अर्थो निरूपकः ज्ञानं आश्रय इत्यर्थः । नचातीतस्य विषयताश्रयत्वं न स्यादितिवाच्यं । परंपरासंबंधवदाधारत्वेपि दोषाभावादिति भावः । तदुभयस्य संबंधत्वे हेतुमाहताभ्यामेवेति। विशिष्टव्यवहारप्रयोजकत्वमेवसंबंधत्वं नत्वेकत्वमपि तत्र प्रविष्टमिति भावः । ननु तर्हि विषयत्वमात्रेण संबंधव्यवहारस्यादित्यत्राहतदुभयेति। द्वित्वमिव मिळिते संबंधत्वमिति भावः ।अत एवेति। प्रत्येकमेव वृत्तिमत्वादेकस्योभय वृत्तित्वाभावस्योक्तत्वादित्यर्थः ।दूष्यदूषणादि संबंधत्वेति ।किमयं दूष्यदूषणादिसंबंधसंबंधिभ्यां भिन्नः उत न । द्वितीये संबंधत्वमेवाभिधीयेत । प्रथमे तस्या संबंधोस्तिनवा ।आद्येऽनवस्था।द्वितीये दूष्येण संबंधो न स्यादित्यादि विकल्पदूषणत्वे दुष्टत्वात्संबंधखंडनमेव न स्यात् ।दूषणरहितत्वे दुष्टत्वाभावात् तत्संबंधस्येव संबंधांतरस्यापि सिद्धत्वात् व्याघात इत्यर्थः । ननु दृग्दृश्य संबंधानुपपत्तिं भाष्यकारः किमर्थं परिहृतवानित्यत्राहतदेतदिति।इहापीति। सदनुभूतिभेदस्य विषयविषयिभावेन समर्थनादनुपपत्तिनिरासोप्यर्थादुक्तो भवति । न चात्र सच्छब्देन घटाद्यभिधीयते अपितु ब्रह्मैव तस्य तद्विषयत्वं न तत्राध्यास्यो मिथ्या सो मिथ्यात्वप्रसंगादित्यर्थः । संबंधोवाच्य इति भावः ।।\nवत्सकुलजलधिकौस्तुभनृसिंह गुरुसुतेन सिंहदेवेन कृतायां शतदूषणी टीकायां सप्तदशो वादस्समाप्तः ।।"
              }
            ]
          },
          {
            "verse_number": 18,
            "original_text": "18 बाह्यप्रकाशानुपपत्तिवादः",
            "commentaries": [
              {
                "author": "Vedanta Desika (original text)",
                "commentary": "18 ---\n \n  \"18 बाह्यप्रकाशानुपपत्तिवादः\" \n।।अथ बाह्यप्रकाशानुपपत्तिवादः अष्टादशः।।18।।  \nअज्ञानसन्तमसमाश्रयणोन्मुखानां संवित्प्रदीपमहसा सहसा निरुन्धन् ।  \n\nविद्यास्वयंवरपतिर्व्यपहन्त्वविद्यां सर्वानुभूस्स भगवान्पुरुषोत्तमो नः ।।  \nयत्तद्भावरूपाज्ञानदूषणसमये \"नित्यमुक्तस्वप्रकाशचैतन्यैकस्वरूपस्य ब्रह्मणोऽज्ञानानुभवश्च न संभवतीत्या''दिभाष्यम्, तत्र बाह्यप्रकाश एव सर्वः परपक्षे न संभवतीत्यभिप्रेतम् ।  \nतद्धाकुर्मः ।  \nयदुच्यते - \"नित्यमुक्तं ब्रह्मैव स्वगतानाद्यविद्यामनुभवती''ति,कथमिदमुपपद्यते? बन्ध (न) स्यानाद्यविद्यातत्कार्यानुभवात्मकत्वान्मोक्षस्य च तन्निवृत्तिरूपत्वात् ।  \n- \"नित्यमुक्तस्य बन्धश्चेन्नित्यमुक्तिर्न संभवेत् ।  \nबन्धस्यापि च नित्यत्वाद्बन्धाभावे त्वमुक्तता'' ।  \n\nननु भवन्मतेऽप्य ज्ञानमस्त्येव, तच्च सर्वज्ञेनानुभूयते, स च नित्यमुक्त इति को विशेष इति चेन्न; पराज्ञानादिदर्शनस्य बन्धरूपत्वानभ्युपगमात् ।  \nब्रह्माज्ञानमेव परगतं ब्रह्मणाऽनुभूयत इति चेन्न; तथाऽपि परगतत्वादेव तस्य बन्धरूपत्वप्रसङ्गाभावात् ।  \nतर्ह्यस्माकमप्यहंकारापरपर्यायान्तः करणगतमज्ञानं भवतु, तच्च संविदधीनसिद्धित्वात्तदात्मकब्रह्मणाऽनुभूयत इति को दोष इति चेन्न; सुषुप्तिमरणमूर्च्छाद्यहंकारविलय दशायामज्ञानानुभवभङ्गप्रसङ्गात् ।  \nन हि तदानीं निराश्रयाज्ञानस्थितिसंभवः, निरधिष्ठानभ्रमानुज्ञान प्रसङ्गात्; ब्रह्माश्रयत्वे तु स्वगताज्ञानानुभवावश्यम्भावः ।  \nभवत्वज्ञानानुभवः, स तु मिथ्याभूतानुभव इति न नित्यमुक्तत्वविरोध इति चेन्न; मिथ्याभूतस्यैव तस्य बन्धतयोपपादनात् ।  \nअन्यथा तन्निवृत्त्यर्थं शास्त्रारम्भानुपपत्तिप्रसंगात् ।  \nततश्च तथाविधनिवृत्तिरूपे मोक्षे नित्ये कथं तत्प्रतियोगिनस्तस्य संभवः? ततश्च नित्यं ब्रह्मण्यविद्याविमुखे स्वयमेव विलीयमाना सा कथमहंकारादीन्यपत्यानि प्रसूताम्? कथं वा तेषु ब्रह्मणो दृष्टिपात इति न बाह्यानुभवसम्भवः ।  \nस एष प्रथमो हेतुर्ब्रह्माश्रयाज्ञानानुपपत्तिकथनेन व्याख्यातप्रायः; तृतीयश्च साक्षित्वशोधने प्रदर्शित एवेति कृत्वा मध्यमं हेतु विवब्रे - \"स्वानुभवस्वरूपत्वादित्यादिना'' ।।  \nअनुभूतिस्वरूपमपि ब्रह्म स्वानुभवैकतानमिति ह्यभ्युपगम्यते ।  \nतस्य स्वरूपातिरिक्ताविद्यानुभवः किं स्वतः? उतान्यतः? नाद्यः; स्वानुभवैकतानत्वव्याघातात्; अनिर्मोक्षप्रसंगाच्च ।  \nमोक्षे वा स्वाभाविकरूपव्याघातप्रसंगात् ।  \nकिंच यत्र शुक्तिरजतादौ विषयमिथ्यात्वम्, तत्र विषयिणोऽपि मिथ्यात्वावश्यम्भावात् निवर्तकज्ञानेन सविषयवृत्तिस्वरूपबाध इति हि त्वन्मतम् ।  \nततश्च यदि मिथ्याभूताविद्यानुभव (स्वभावता) स्स्वभावतो ब्रह्मणस्तदा तस्यापि मिथ्यात्वेन बाधकज्ञानेन निवृत्तिरेव स्यात् ।  \n\nनापि द्वितीयः, अविद्याब्रह्मातिरिक्तस्यान्यस्यानभ्युपगमात् ।  \nअभ्युपगमे वा तत्सत्यत्यमिथ्यात्वविकल्पेन सद्वितीयत्वानवस्थयोरन्यतरप्रसंगात् ।  \nमाभूदविद्या ब्रह्मस्वरूपातिरिक्तमन्यत्, अविद्यैव तु ब्रह्मस्वरूपं तिरोधत्ते, तन्निबन्धनोऽयमविद्यानुभव इति चेन्न; प्रकाशमात्रस्य ब्रह्मणस्तिरोधाने तत्स्वरूपनाशप्रसङ्गादेरन्यत्र प्रपञ्चनात् ।  \n\nकिंच तिरोहिते ब्रह्मणि तस्याविद्यानुभवः, अनुभूतायां चाविद्यायां लब्धस्वरूपया तया तिरोधानमित्यन्योन्याश्रयणम् ।  \nअनुभवनिरपेक्षं तिरोधानमिति चेत्; तथा सति तदज्ञानं काचादिवत्स्वसत्तया ब्रह्म तिरस्करोतीति संविदधीनसत्ताकत्वाभावेन स्वतस्सिद्धतया संविद्रूपज्ञानबाध्यत्वं न स्यात् ।  \nतेन च तदुपात्तः प्रपञ्चोऽपि तथाविध एवेति सत्यस्स्यात् ।  \nआहुश्च - \"काचादिवत्तिरस्कारे दोषो वाचामगोचरः ।  \nज्ञानबाध्यत्वहानिस्स्यात्स्यात्प्रपञ्चस्य सत्यता'' ।  \nइति ।  \n\nअस्तुतर्ह्यविद्यानुभवाधीनं तिरोधानम्, अनुभवस्तु निरपेक्ष इति नान्योन्याश्रयणमिति चेन्न; अनिर्मोक्षप्रसङ्गादेरुक्तत्वात् ।  \nकिंच अतिरोहितस्वरूपस्यैव लाघवेनाभ्युपगन्तुमुचितत्वात् ।  \nननु भवतामपि ब्रह्मस्वरूपं स्वानुभवैकतानम्, तदेव च सर्वज्ञमित्यभ्युपगतमिति को विशेष इति चेन्न; अस्माकंब्रह्मस्वरूपस्य स्वानुभवैकतानत्वेऽपि गुणभूतेन ज्ञानेन सविषयत्वस्वभावेन स्वतेरसमस्तविषयीकरणात्।  \nएतेन मुक्तोऽपि व्याख्यातः।  \nबद्धस्य तु सर्वविषयीकरणस्वभावमपि ज्ञानमौपाधिकान् संकोचविकासान्भजतीति न विरोधः ।  \nउपाधयश्च प्रवाहानादिरूपेणोपस्थिताः कर्मादय इति नानवस्थादयो दोषाः ।  \nअतो यदि बाह्यानुभवमिच्छसि तदा स्वरूपमात्र प्रकाशस्वभावादात्म स्वरूपादतिरिक्तं तद्धर्मभूतं ज्ञानमभ्युपगच्छकत्यजवा बाह्यानुभवव्यसनमिति ।  \nत्यजामस्तर्हि बाह्यानुभवम्, न ह्यत्र वस्तु बाह्यं किंचिदनुभूयत इति चेन्न; विकल्पासहत्वात् ।  \nकिमत्र बाह्यतया प्रतीयमानानामनुभूति स्वरूपत्वमभिमतम्? उत स्वरूपातिरिक्तानामवस्तुत्वम्? अथ वस्तूनामवस्तूनां वा बाह्यानामनुल्लेखः? उत बाह्यानुभवस्यैवा वस्तुत्वमिति ।  \nनाद्यः, आत्मख्यातिवादस्य त्वयैव दूषणात्, तदभ्युपगमस्य चान्यत्र दत्तोत्तरत्वात् ।  \nन द्वितीयः, प्रपञ्चापह्नवनिर्मूलनात् ।  \nअवस्तुत्वेऽपि तदुल्लेखस्य दुरपह्नवतया   \nबाह्यप्रकाशावश्यंभावात् ।  \nन तृतीयः, सर्वलौकिकपरीक्षकहृदयविसंवादात्, सर्वसंरम्भविलयप्रसङ्गाच्च ।  \nन चतुर्थः, माध्यमिक वादावतारात् ।  \nअस्तु बाह्यानुभवस्यैवावस्तुत्वमिति चेन्न; तस्यैव विशोधितस्य त्वया ब्रह्मत्वाभ्युपगमात् तदतिरिक्तस्य तु त्वदभिमतस्य कुतश्चिदप्यसिद्धेः ।  \nसिद्धावपि तस्यैव बाह्यानुभवाभावे तद्व्यतिरिक्तानामपि बाह्यानुभवभेदानामसम्भवे पुनरनुल्लेखपक्षपरिशेषात् ।  \nअतो बाह्योल्लेखस्ते हातुमुपादातुं वा न शक्य (त इति) मिति दुरन्तमिति ।  \n\nइति श्री कवितार्किक सिंहस्य सर्वतन्त्र स्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां बाह्यप्रकाशानुपपत्तिवादः अष्टादशस्समाप्तः ।।"
              },
              {
                "author": "Nrisimharaja",
                "commentary": "18 ---\nसत्यत्वपक्षे दृग्दृश्यसंबंधस्संभवतीत्युक्तुं इदानीं मिथ्यावादिमत एव दृग्दृश्यसंबंधो न संभवतीति संगत्या वादार्थ संगृह्णातिअज्ञानजसंतमसमिति।\"\"अहमज्ञानजं तमः'', \"\"नाशयाम्यात्मभावस्थोज्ञान दीपेन भास्वते''(श्री.भग.गी.10 - 11)त्येतन्मनसिकृत्वाहसंवित्प्रदीपमिति। विद्याया स्वयंवरेणपतिरित्यनेन स्वरसतः सकल विद्यावेद्यत्वं भगवतएवेत्युक्तं ।सर्वमनुभवतीति। सर्वानुभवःयस्सर्वज्ञस्सर्ववित् (मुण्ड 1 - 1 - 3) इत्यादिश्रुतेः । एवं च ब्रह्मणो बाह्यार्थप्रकाशकत्वमेव वक्तव्यं तत्परमते न संभवतीति वादार्थस्सूचितः। तत्र हेतुमाहस भगवानितिज्ञानादिमत्वं तस्यार्थः ।\nब्रह्मणोऽज्ञानानुभव इति। \"\"राहोश्शिर'' इतिवदभिप्रेतमिति अविशेषादिति भावः । अनुभवति - विषयीकरोति ।वृत्तिरूपत्वादिति। ततश्च ब्रह्मणः विनाशप्रसंग इति भावः । नित्यमुक्तेत्यादि भाष्यानूदितविशेषविरोधं क्रमेण वक्ष्यन् प्रथमविशेषणविरोधमाहनित्यमुक्तेति। किं ब्रह्मणो ज्ञानानुभवरूपसबंधोस्ति न वा । आद्योपि कादाचित्को वा नित्यो वा आद्ये आहबंधश्चेदिति। तथा च मुक्तेर्नित्यत्वं न स्यादित्यर्थः । द्वितीये आहबंधास्यापि चेति। तथा सति विशेषमेव न स्यादिति भावः । आद्ये द्वितीये आहबंधाभाव इति। तथाचात्यंताभाव एव बंधनिवृत्तिरूपमुक्तिरिति भावः ।\nनन्विति\"\"अहमज्ञानजं तमः'' (श्री भग.गी.10 - 11)इत्यादि प्रतिपाद्यमस्त्येव । अज्ञानानुभवस्तु स्वयं वा भवतु अन्यो क बंधस्स इति तात्पर्यं ।परेति। स्वगताज्ञानु भवोहि बंधः । न चास्मिन् मते ब्रह्मण्यज्ञानमिति भावः । सत्यं अद्यानुभवो बंधः । स च ब्रह्मस्वरूपमेव तथाप्यज्ञानस्य परगतत्वात् तदाश्रयस्यैवायमज्ञानानुभवो बंधः न ब्रह्मण इति शंकतेब्रह्माज्ञानमेवेति। ब्रह्मविषयकमज्ञानं ब्रह्माज्ञानमित्यर्थः । ब्रह्मणोऽन्यस्य जडत्वात् जडे आवरणकृत्यभावात्तद्गतत्वेन ज्ञानस्य बंधक्रत्वं नोपपद्यतइति परिहरतितथापीति। नन्वस्त्वन्तः करणगतमज्ञानं । नचान्तःकरणस्यापि जडत्वात् बंधाभावप्रसंगः ।अहमित्येकन्तः करणो भिन्नेन ब्रह्मणो स्वगतत्वेनाज्ञानानु भवात् ततः तदन्तःकरणावच्छिन्ने बंधः । तदनवच्छिन्नेतु नित्यमुक्तेति शंकते ।तर्ह्य स्माकमिति। तत्र हेतुःनहीति। अज्ञानस्याभावादिति भावः । ननु निराश्रयमज्ञानमस्तीत्यत्राहनिरधिष्ठानेति। अध्यासाधिष्ठानतया ब्रह्मसिद्धिर्न स्यादिति भावः । ननु निरधिष्ठानभ्रम प्रसंगः । ब्रह्मण एवाधिष्ठानत्व संभवात् इत्यत्राहब्रह्माश्रयत्वेति। तथा च स्वगताज्ञानानुभवात् ब्रह्मण एव बंधो दुर्वार इति भावः अज्ञानानुभवमात्रं न बंधः अपितु तात्विकस्या ज्ञानस्यानुभवः । अज्ञानं चातात्विकमिति नित्यमुक्तत्वमिति शंकतेभवत्विति।मिथ्याभूत इति।मिथ्याविषयक इत्यर्थः ।मिथ्याभूतस्यैवेति ।सत्यस्याज्ञानस्याभावाज्जीवस्यापि बंधो न स्यादिति भावः ।अन्यथेति। मिथ्याभूतस्य बंधस्याभावे बंधस्याभावात् बंधनिवृत्यर्थं शास्त्रं व्यर्थं स्यादिति भावः । ब्रह्मणो नित्यमुक्त्वे चाज्ञानप्रकाशो वान्यप्रकाशश्चायुक्तंमित्याहततश्च तथाविधेति। मिथ्याभूताज्ञानानुभवात्मक बंधनिवृत्तिः किंरूपेत्यर्थः। यद्यप्यविद्यानुभवो ब्रह्मरूपत्वान्नित्यः तथाप्यविद्यानिवृत्त्या विशिष्टरूपेण निवृत्तिरिति भावः । अविद्यामुखे \nअविद्याया अध्यासाभावे साधकमित्यविद्यामूलत्वादहंकाराद्यध्यासस्य तस्याभावादिति भावः । दृष्टिपातः - अनुभवः ।स एष इति। \"\"नित्यमुक्त स्वप्रकाशचैतन्यैकस्वरूपस्ये''ति भाष्ये नित्यमुक्तपदेनविवक्षित इति भावः ।तृतीयश्चेति। चैतन्यैकस्वरूपपदेन विवक्षितः ।मध्यम इति। स्वप्रकाशपदविवक्षितःविवब्रे भाष्यकृदितिशेषः । \"\"स्वानुभवस्वरूपत्वा''दिति भाष्यं विवृणोति।\nअनुभूतिरूपमपीति । स्वानुभवेति। स्वानुभवैकतानत्वं हि स्वमात्रानुभवस्वरूपत्वं । तदतिरिक्तप्रकाशे व्याघात इत्यर्थः ।अनिर्मोक्षेतिअध्यस्तानामध्यासे सति निवृत्त्यभावादविद्याध्यासरूपब्रह्मणि सति अध्यस्ताविद्यानिवृत्तिः न संभवतीत्यर्थः ।मोक्षेवेति। अध्यासे वर्तमानेऽध्यस्त निवृत्तौ मोक्षेऽध्यासरूपास्वाभाविकाकारसत्वप्रसंगेन स्वाभाविके चैतन्यमात्रत्वव्याघात इत्यर्थः ।वृत्तिस्वरूपबाधः - वृत्तिस्वरूपनिवृत्तिःत्वन्मतमिति। ज्ञानार्थ(धीन)स्वरूपस्य ज्ञानवत्वे निवृत्त्ययोगादितिभावः ।निवृत्तिरेव स्यादिति। निवृत्तौमिथ्यत्वसत्वमेव प्रयोजकं । न निवृत्तित्वमिति भावः ।अनवस्थयोरिति।अविद्यानुभवोपाधेरपि मिथ्यात्वेन अनुभवाधीनसत्ताकत्वे सत्यनुभवांतरनभ्युपगमेन ब्रह्मण एव तदनुभवत्वात्तदनुभवेप्युपाध्यंतरांगीकारे तत्राप्येवं प्रसंगादनवस्थेत्यर्थः ।तिरोधत्त इति। ततश्चस्वयंप्रकाशेप्यध्यास उपपद्यत इति ।अन्यत्रेति। तिरोधानं नहि प्रकाशनिवृत्तिरिति तिरोधानानुपपत्तौ प्रपंच्यत इत्यर्थः ।\nअनुभव नैरपेक्ष्यमेवाविद्याया ब्रह्म तिरोधानमिति नान्योन्याश्रय इत्याशंकतेअनुभव इति।ज्ञानबाध्यत्वं न स्यादिति। सत्यत्वंस्यादित्यर्थः । तथाविधःज्ञानाबाध्यः ।वाचामगोचर इति ।दोषाः बहवइत्यर्थः । स्थालीपुलाकनीत्या प्रधानदोषोदाहरणं दर्शयतिज्ञानेति।\nअनुभव इति। अविद्यानुभवइत्यर्थः ।अनिर्मोक्ष इति। अविद्यानुभवस्य नैरपेक्ष्यं किमनादित्वात्आदिमत्वेपि निर्हेतुकत्वात् सहेतुकत्वेपि तिरोधाननैरपेक्ष्याद्वा । आद्येपि ब्रह्मस्वरूपमेवानुभवः उत तदन्यः ।पूर्वत्र नित्यत्वात् तन्निवृत्तिरूपमोक्षासिद्धिः । उत्तरत्रादि सत्यो असत्योवा । सत्यत्वे अद्वैत हानिः अनिर्मोक्षश्च । मिथ्यात्वे तदध्यासो न स्यात् दोषांन्तराच्च । तस्य सत्यतादिप्रसंगेन अनिर्मोक्षः । नापि प्रथम द्वितीयः निर्हेतुकत्वानभ्युपगमात् । अभ्युपगमे मोक्षेपि प्रसंगेनानिर्मोक्षः । नापि तृतीयः ।। अविद्यातिरिक्तदोषसत्यतादिप्रसंगेनानिर्मोक्ष इत्युक्तप्रायत्वादित्यर्थः ।किं चाविद्यानुभवस्यतिरोधाननिरपेक्षत्वेतीतितिरोधानमेव न कल्प्यं व्यर्थत्वादित्याहकिं चेतिसिद्धान्तेऽपि ब्रह्मणः सर्वज्ञत्वं ।सर्वानुभवरूपत्वमेवेति मत्वा शंकते ।ननु भवतामिति । स्वस्वेतर वस्त्विति। स्वयं च स्वेतरवच्चेति द्वंदः ।।मुक्तोऽपीति। ब्रह्मज्ञानवन्मुक्तज्ञानमपि सर्वविषयकमित्यर्थः । ननु संबंधज्ञानस्यापि स्वभावतःसर्वंविषयत्वे संसार एव नस्यादित्यत आहबंधेति।। सर्वविषयीकरणयोग्यतायास्सत्वेपि न सर्वविषयत्वं तद्ज्ञानस्येत्यर्थः । कर्मांदेरित्यादि शब्देन अविद्यादयोगृह्यन्ते ।नानवस्थादय इति। अविद्यया कर्म ततो वासना - ततो रुचिःततः प्रकृतिसंबंधः । ततश्चाविद्येति आत्माश्रयान्योन्याश्रय चक्रकाश्रयाः । यद्यविद्या प्रकृति संबंधांतरमूलं तदानवस्थादिदोषा न भवन्ति प्रवाहानादित्वांगीकारादिति भावः ।त्यजवेति ।धर्मभूतज्ञानं विना स्वरूपेणानुभवायोगादिति भावः । बाह्यवस्त्वनुभव भावरूपविशिष्टाभावो बाह्यत्ववस्तुत्व तद्विषयत्वरूपविशेषणाभावेनुभवरूप विशेष्याभावेन च भवतीति क्रमेण तान्विकल्पयतिकिमत्रेति।त्वयैवदूषणादिति। तथाचापसिद्धान्त इति भावः । आत्मख्यातिवादोऽभ्युपगम्यत इत्यत्राहअभ्युपगमस्येति।तस्य सूत्रकृद्विशिष्टत्वादित्यर्थः ।प्रपंचापह्नवेति। प्रपंचमिथ्यात्वस्य दूषितत्वादित्यर्थः ।अवस्तुत्वेऽपीति। सत्यत्वाभावेपि मिथ्यात्वमेव त्वयाभ्युपगतं न तुच्छत्वं । तथाच तत्प्रकाश आवश्यक इति भावः ।विसंवादादिति। सर्वस्याप्यनुभवस्य सविषयतयैवानुभवादित्यर्थः ।सर्वसंरंभेति। स्वपरसिद्धान्ताद्यस्फुरणातत्स्थापनदूषणादिप्रवृत्तिर्न स्यात् । किं बहुना प्रवृत्तिमात्रमपि न स्यात् । तस्यास्तद्विषय स्फुरणसाध्यत्वादित्यर्थः । अवस्तुत्वेपीति - सत्यत्वाभावेपि ।माध्यमिकेति। प्रकाशस्वरूपसत्यत्वं त्वन्मतस्य तन्मताद्विशेषः । तदवस्तुत्वे सोऽपि नस्यादित्यर्थः । ननु प्रकाशमात्रंनावस्तु । अपि तु बाह्यप्रकाश एव तथा च ब्रह्मस्वरूपप्रकाशस्य सत्यत्वाद्विशेष इति शंकते ।अस्त्विति ।तस्यैवेति। परागर्थः ।प्रमेयेष्विति। सूत्रस्थवचनादिति भावः । विषयो परागभेदनिवृत्तिः शोधितत्वं ।तदतिरिक्तस्यत्विति। बाह्यप्रकाशातिरिक्तप्रकाशो ज्ञात्रात्मक एव प्रमाणसिद्धः । न तु तद्विशिष्टज्ञानमात्र रूप इत्यर्थः ।।सिद्धावपीति ।अ ( )रिकोपि सत्यः कश्चित्प्रकाशः। तथापि तस्य पूर्वोक्त स्वतस्त्वौपाधिकत्वविकल्पासहत्वाद्बाह्यानु भवायोगः । तदभावे च प्रतिभादीनसत्ताकानां बाह्यानुभव भेदानामभावादनुल्लेखपक्षः परिशिष्यते । स च दूषित इत्यर्थः ।दुरुक्तमिति। व्यसनमिति शेषः ।।\nइति वत्सकुलजलधिकौस्तुभेन नृसिंहगुरुसुतेन सिंहदेवेन कृतायां शतदूषणी टीकायां अष्टादशो वादस्समाप्तः ।।"
              }
            ]
          },
          {
            "verse_number": 19,
            "original_text": "19 ब्रह्माश्रयाज्ञाननिरासवादः",
            "commentaries": [
              {
                "author": "Vedanta Desika (original text)",
                "commentary": "19 ---\n \n  \"19 ब्रह्माश्रयाज्ञाननिरासवादः\" \n।। अथ ब्रह्माश्रयाज्ञाननिरासवादः एकोनविंशः ।।19।।  \nअनन्यचेतसां पुंसामज्ञानमवधून्वते ।  \n\nनिरस्ताज्ञानगन्धाय नित्यं सर्वविदे नमः ।।  \nअहङ्काराभिव्यङ्ग्यत्वं दूषयद्भिर्भाष्यकारैरज्ञानाश्रयत्वमपि संविदो निरस्तम् \"न च संविदाश्रयत्वमज्ञानस्ये''त्यादिना ।  \nअविद्याश्रयविकल्पे चोक्तम् - \"नापि ब्रह्माश्रित्य, तस्य स्वप्रकाशज्ञानरूपत्वेनाविद्याविरोधित्वात् इत्यादिना'' ।  \nप्रदेशान्तरेषु च सर्वज्ञत्वनिर्दोषत्वादि श्रुतिशतैर्विरोधो दर्शितः तत्सर्वं सङ्कलस्य व्याकुर्मः ।  \nयद्यसौ परमात्मा त्वदुक्तप्रकारेण संविन्मात्रस्वरूपः, यदि वा यथाश्रुति सर्वज्ञः, नोभयधाऽपि तस्याज्ञानाश्रयत्वं संभवति ।  \nतथा हि - न तावद्घटादिवत् ज्ञातृत्वात्यन्ताभावलक्षणमज्ञानमिह विवक्षितम्, तस्य त्वदभिमते ब्रह्मण्यपि घटादाविव यावत्स्वरूपभावितया स्वरूपे सति निवर्तयितुमशक्यत्वात् ।  \nनापि ज्ञान प्रागभावद्वंसौ ।  \nब्रह्मणि धर्मभूतज्ञानस्य कदाचिदपि अनभ्युपगमात् ।  \nनापि ज्ञानान्योन्याभावः, ज्ञानान्तरानभ्युपगमात्; स्वप्रतियोगिकभेदायोगाच्च ।  \nवृत्तिज्ञानादध्यस्तज्ञानाद्वा भेदस्य स(नि)त्यत्वेन तस्यापि निवर्त्यतयाऽभिमता ज्ञानत्वायोगात् ।  \nभावरूपाज्ञानत्वाभ्युपगमादेव च नाभावान्तरमपि ।  \nअतोयत्तदज्ञानं ज्ञाननिवर्त्यमभिमतम्, तज्ज्ञातर्येव भवितुमर्हति; ज्ञानस्य स्वाश्रय एवाज्ञाननिवर्तकत्वव्याप्तेः ।  \nन हि देवदत्तगतेन ज्ञानेन यज्ञदत्तगतमज्ञानं निर्वतते ।  \nननु ईश्वरादिगतेन ज्ञानेन कथं तदनुग्रहविषयजीवगताज्ञाननिवृत्तिस्तवेति चेन्न; तत्र शक्तिविशेषोपबृंहितत्वेन तदुपपत्तेः ।  \nन हि प्रकाशाकारतामात्रेण तत्र परगताज्ञाननिवर्तकत्वम्, तथा सति नित्यं तन्निवृत्तिप्रसङ्गात् ।  \nअतो जीवगतेनान्तःकरणगतेन वा तत्त्वज्ञानेन ब्रह्माज्ञाननिवृत्तिरिति प्रत्युक्तम् ।  \nततश्च यत् ज्ञाननिवर्त्यमज्ञानम्, न तत् ज्ञातृत्वप्रसक्तिशून्ये ब्रह्मणि भवितुमर्हति ।  \nतदेतद्भावरूपाज्ञानदूषणे प्रसङ्गाभिप्रायेण प्रायुङ्क्ते -   \n\"विवादाध्यासितमज्ञानं न ज्ञानमात्रब्रह्माश्रयम्, अज्ञानत्वात्;''शुक्तिकाद्यज्ञानवत्; ज्ञात्राश्रयं हि तत् इति ।  \n\"ब्रह्म नाज्ञानास्पदम्, ज्ञातृत्वविरहात्, घटवत्'' इति च ।  \nननु कल्पितं ज्ञातृत्वं ब्रह्मणोऽप्य (स्ति, तेनास्या) स्तीति तस्याज्ञानाश्रयत्वोपपत्तिरिति चेन्न; अहङ्कारोपहितवेषेणैव तस्य ज्ञातृत्वकल्पनाभ्युपगमात्, सुषुप्तिमरणादिष्वहङ्कारप्रलयेऽपि संविदात्मन एवाज्ञानाश्रयत्वाभ्युपगमाच्च ।  \nततश्च शुक्तिकाज्ञानवद्ब्रह्माज्ञानमप्यहमर्थनिष्ठमिति वा कल्पय, त्यज वा सर्वत्र ब्रह्माज्ञानम् ।  \nउभयधाऽपि न त्वामुपद्रवामः ।  \nयश्च वस्तुतो ज्ञातृत्वं परिग्रह्याज्ञानमपि ब्रह्मणि स्थापयेत्, सोऽपि नित्यसर्वज्ञत्वानुपपत्त्या निरसिष्यते ।  \n\nस्वप्रकाशत्वाच्च ।  \nब्रह्मप्रकाशबाध्यं हि ब्रह्माज्ञानमभिमतम्, ब्रह्म च नित्यस्वप्रकाशरूपम्, ततस्तेजसीवतिमिरं कथं तत्र तत्स्यात्? तच्चेत्स्वस्मिन्नज्ञानं सहेत, कस्तस्य निवर्तकः? ब्रह्मविषयं वृत्तिज्ञानं निवर्तकमिति चेत् अनुभाव्यत्वे घटादिवदननुभूतित्वप्रसंग इति त्वदुक्तं किं न स्मरसि? प्रस्मर वा ।  \nतथाऽपि विशेषाभावान्न तस्यापि निवर्तकत्वम् ।  \nनिवर्तकानुपपत्तौ चास्य विस्तरो ग्राह्यः ।  \nननु भवतोऽपि जीवस्वरूपं स्वप्रकाशम्, तदेव चाज्ञानाश्रयतयाऽभिमतमिति चेत् सत्यम्, तथाऽपि न तत्र विरोधः ।  \nनहि स्वप्रकाशांश प्रत्यनीकमप्रका (शां) शं प्रत्यगात्मनो ब्रूमः, अपि तु तस्यैव देहेन्द्रियादिविधर्मिणः स्वप्रकाशत्वनित्यत्वस्वादुतमत्वादिधर्मविशिष्टरूपाज्ञानम् ।  \nतच्च तदात्मगतेन विशिष्टविषयेण ज्ञानेन निवर्तते ।  \nयथा च शबरसंवर्धितस्य राजकुमारस्य शबरतयाऽऽत्मानमभिमन्यमानस्य प्रकाशमान एवस्वात्मनि क्षत्रियत्वाज्ञानम्, तच्चोपदेशादिजन्यराजत्वज्ञानेन निवर्तते; तद्वदत्रापीति स्वयमेव परिभावय ।  \n\nनित्यमुक्तत्वाभ्युपगमाच्च ।  \nन ह्यज्ञानाश्रयत्वमनन्तर्भाव्य कश्चिद्बन्धो नाम न च बन्धाभावादन्यामुक्तिः ।  \nयेच मुक्तिदशायां पाषाणादिवदज्ञत्वमिच्छन्ति, न तेऽपि तदानीं संसारबीजभूतमज्ञानमनुमन्यन्ते ।  \nअस्मन्मते तु यद्यपि सार्वज्ञ्यमात्मनां स्वरूपप्रयुक्तं, तथाऽपि तदुपाधिवशान्निरुद्धमिदानीं न विद्यत इति बन्धमोक्षयोः कालभेदान्न विरोधः ।  \n\nअस्माकमप्यविद्यातन्निवृत्त्योः पौर्वापर्यान्न विरोध इति चेत्; तर्हि नित्यमुक्तत्व (व्याघातः) - विरोधः ।  \nअविद्यायाः स्वकालेऽपि वस्तुतो निवृत्तत्वान्नित्यमुक्तत्वमुपपद्यत इति चेत्; कथं तर्हि पौर्वापर्यम् ।  \nप्रतिभासभेदाधीनमिति चेन्न; प्रतिभासयोरपि नित्यनिवृत्तस्वरूपतया तत्रापि पौर्वापर्यासिद्धेः ।  \nएवं च तत्तत्प्रतिभासपारम्पर्यगवेषणेऽपि न निस्तारः ।  \nन च सत्यस्ते प्रतिभासभेदः, येन निरुपाधिकं तत्र पौर्वापर्यं स्यात् ।  \nनिवृत्त्यनुपपत्तिहेतवश्चात्र संचारणीयाः ।  \n\nसर्वज्ञत्वाच्च ।  \nन हि सर्वं जानाति यत्किंचित्सर्वमेव वा न जानातीति सम्भवति ।  \nमाभूत्सार्व ज्ञ््यं ब्रह्मण इति चेत्, न तावदयं शापः ।  \nनाप्यनभ्युपगममात्रप्रकाशनम्, अकिंचित्करत्वात् ।  \nनापि प्रमाणानुधावनम्, वैपरीत्यात् ।  \nश्रूयते हि - \"यस्सर्वज्ञस्सर्ववित्''(मुण्ड - 1 - 1 - 5) इत्यादि ।  \nस्वयं च ब्रवीति - वेदाहं समतीतानि वर्तमानानि चार्जुन ।  \nभविष्याणि च भूतानि मां तु वेद न कश्चन ।। (श्री.भ.गीता 7 - 26) इति ।  \nस्मरन्ति च - \"सर्वज्ञस्सर्ववित्सर्वशक्तिर्ज्ञानबलर्धिमान्'' ।  \n(वि.पु) इत्यादि ।  \nन नित्यं तस्य सार्वज्ञ्यमिति चेत्, अस्य कोऽर्थः? किं कदाचिदपि सार्वज्ञ्यं नास्तीति? उत सदप्यनित्यमिति? नाद्यः, श्रुतिविरोधात्; गुणनिषेधश्रुतीनां श्रुतिविहितगुणव्यतिरिक्तविषयत्वस्थापनात् ।  \nन द्वितीयः, स्वाभाविकसार्वज्ञ्य श्रुतिविरोधादेव ।  \nन हि स्वाभाविकसार्वज्ञ्यस्य विनाशस्सम्भवति ।  \nनापि चोत्पत्तिः,प्रागभावाभावात् ।  \nविस्तरस्त्वन्यत्र ।  \nअतो नित्यसर्वज्ञत्वाद्ब्र्रह्मणो न कदाचिदपि तस्याज्ञानाश्रयत्वसम्भवः ।  \nएतेन समस्तदोषनिषेधकवाक्यशतबाधोऽपि स्थापितः ।।  \nननु क एवमाह अज्ञानाश्रयभूतं ब्रह्मेति? यं प्रति तन्निषेधसम्भवः, इति चेत्; हन्त किमस्मदुक्तयुक्त्याप्रयुक्तो भवान् ब्रह्माज्ञानं निषेधति? उत स्वमनीषिकासिद्धवृषलोद्वाहमन्त्रन्यायेन? पूर्वत्र त्यजामस्संरम्भम् ।  \nउत्तरत्रापि न तावन्निरुपाधिकयोरेकत्र सम्भवः, उपाधिभेदापादितयोरपि न त्वदुक्तयुक्त्या सिद्धिः; न हिदेशकालादिभेदेन तयोर्निर्वाहं पश्यसि, तथा दर्शनेऽपि प्रागुक्तयुक्तयः प्रतिस्पर्धिन्यः ।  \nप्रातिभासिको विधिः पारमार्थिको निषेध इत्यपि न पालयितुं शक््यम् ।  \nनिषेधस्याप्यन्ततास्त्वदुक्तरीत्याप्रातिभासिकत्वात् ।  \nनचाविद्यास्वरूपततदाश्रयत्वादेर्दुनिरूपतया तन्निषेधः पारमार्थिक इति युक्तम्, तन्निषेधस्य दुर्निरूपतया तत्स्वरूपादिपारमार्थिकत्वप्रसङ्गेन विपरिवर्तस्य सुशकत्वा (च्च)त् ।  \nभवतूभयमपि दुर्निरूपत्वादपारमार्थिकम्,. का नः क्षतिरिति चेन्न \"परस्परविरोधे हि न प्रकारान्तर स्थिति''(न्याय.कु.सु.3 - 7) रिति न्यायस्य सुस्थितत्वात् ।  \nननु गगनकुसुमवदेतत्स्यात्; तद्धि न सुरभि नाप्युसरभीति चेन्न; तत्र स्वरूपस्यैवाभावेन विधिनिषेधयोरनवकाशात्, अत्र पुनस्स्वरूपसद्भावात् ।  \nअत्रापि तदभावे माध्यमिकविजय (प्रसङ्गात)स्स्यात् ।  \nततश्चान्यतरपरिशेषेप्रामाणिकेनात्मना निषेधस्यैव स्थितौ विधेरसम्भवः ।  \nप्रमाणविरुद्धस्तु तत्सम्भवस्त्वादृशां भ्रमेणैव   \nस्यात्।  \nतथा चादित्येऽन्धतमसमपि कश्चिदल्पजीवितः कल्पयतीति न प्रामाणिकतत्त्वस्थितिविरोधः ।  \nएवं च क्षणभङ्गादिवादानामपि यथेष्टं परिग्रहः कार्यः, अर्थस्थितिमनादृत्याऽऽकस्मिकपरिग्रहमात्रेण वेदान्तार्थस्थापनस्य तत्र चात्र च विशेषाभावात् ।  \nयुक्तीनां च यथाभिमानं त्रिचतुरकक्ष्यास्थायित्वस्य समानत्वात् ।  \nअन्यथा कथमेकैकशोऽनन्तस्यात्मवर्गस्य तत्तत्सैद्धान्तिकतर्केन्द्रजालव्यामोहवशंवदत्वमिति ।।  \nइति श्री कवितार्किक सिंहस्य सर्वतन्त्र स्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां ब्रह्माश्रयाज्ञाननिरासवादः एकोनविंशस्समाप्तः ।।"
              },
              {
                "author": "Nrisimharaja",
                "commentary": "19 ---\nअज्ञानानुभवश्च न संभवतीति भाष्यतात्पर्यं पूर्वत्रवर्णितं । तत्रोपस्थितमज्ञानमाश्रयानुपपत्त्या दूषयतिअनन्येति। यद्वा पूर्वत्र अज्ञानाधीनो बाह्य प्रकाश इत्युक्तं(सूचयति निरस्ता ज्ञानगंधायेति)। इदानीं अज्ञानमेवश्रयाभावान्न संभवतीति वादार्थं संगृह्णातिअनन्येति। अन्यस्मिन् श्चेतो येषां ते अन्यश्चेतसः \"\"कंठेकाला''दिवत्समासः वादार्थं सूचयतिनिरस्ता ज्ञानगंधायेति।\nगंधो लेशः वक्ष्यमाण परपक्ष निरासस्य भाष्यकृत्संमतत्वमाहअहंकारेत्यादिना - त्वदुक्तेति। सर्वगोचरत्व हि ब्रह्मणस्सर्वज्ञत्वमिति त्वदुक्तप्रकारः । ननु संविन्मात्ररूपत्वे कथमज्ञानाश्रयत्वासंभवः अज्ञानंहि ज्ञान विरोधि अतस्संविदनाश्रयत्वं तद्विरोध्यज्ञानाश्रयत्वोपपादकमेवेत्यत्राहतथाहीति। अत्र किमज्ञानशब्देन ज्ञानात्यंताभावः यद्वा ज्ञानप्रागभावप्रध्वंसौ उतान्योन्याभावः । यद्वा उत्पाद विनाश शाली ततश्च नाषरोभावः । आहोस्वित् भावरूपमिति विकल्पमभिप्रेत्य आद्ये दोषमाह नतावदिति। ज्ञानात्यंताभावलक्षणमित्यर्थः । त्वदभिमते ब्रह्मणि संविदनाश्रय इत्यर्थः ।यावत्स्वरूपभावितयेति। व्यावहारिकतदभावांगीकारेऽपि तस्य न साक्षात् ज्ञाननिवर्त्यत्वमिति भावः । द्वितीयं दूषयतिनापीति। विवक्षिताविति शेषः ।कस्यचिदिति। निवर्त्यवदनित्यस्य अभ्युपगमात् प्रागभावप्रध्वंसायोः प्रतियोगिसदेशतानियमात् प्रतियोग्यनाश्रये ब्रह्मणि न संभवत इत्यर्थः । तृतीयं दूषयतिनापीति। (विवक्षिताविति शेषः)वृत्तिज्ञानादिति।यद्यपिवृत्तिज्ञानमप्यध्यस्त ज्ञानमेव तथापि व्यावहारिकं हि वृत्ति ज्ञानमिति विवक्षत ( ) प्राति भासिकस्याध्यस्त पदेन विवक्षितमिति विवेकः । चतुर्थं पक्ष दूषयतिभावरूपेति। पंचममनुवदति ।अत इति। यत एवाभावरूपमज्ञानं विवक्षितमतो भावरूपमेवाज्ञानं विवक्षार्हं पर्यवस्यतीत्यर्थः ।यदिति। यत्तद्भावरूपतया ज्ञाननिवर्त्यत्वेन वाभिमतं विवक्षार्हं तद्ज्ञानमेवेत्यर्थः ।यथा सिद्धान्ते ईश्वरयोगिगतेनानुग्रहरूपेण ज्ञानेन तदनुग्राह्यजीवगताज्ञानं त्वदभिमतं निवर्तते तद्वन्ममापि जीवगतेन वान्तःकरणगतेन वा ज्ञानेन ब्रह्मगताज्ञानं मदभिमतं निवर्ततामिति शंकतेनन्विति ।नेति। शक्तिविशेषसंकल्परूपताप्रकाशाकारतामात्रेणेति समान विषयकज्ञानत्वेनेत्यर्थःतथा सतीति ।ईश्वरस्य नित्यस्य सर्वज्ञत्वादित्यर्थः । व्यधिकरणज्ञानस्य अज्ञान अनिवर्तकत्व अपादितुंमुपसंहरतिअतइति। एतेन विवादाध्यासितमित्यादिना भाष्योक्तस्तर्कोऽपि समर्थित इत्याहतदेतदिति।प्रसंगाभिप्राणेमेति ।अज्ञानत्वंहि ज्ञानत्वेन ज्ञाननिवर्त्यत्वं पराभिमतं । तच्चासिद्धमिति नानुमानत्वमिति भावः । पराभिमतं भावरूपाज्ञानं ज्ञानमात्रब्रह्म स्वरूपंचाभ्युपगम्य तर्कः प्रयुज्यते ।विवादाध्यासितमिति। ब्रह्माश्रयं न वेति विवादविषय इत्यर्थः । यदज्ञानं न तद्ब्रह्माश्रयमिति शुक्तिकाद्यज्ञानादौ व्याप्तेर्दर्शनात् ब्रह्मविषयाज्ञानंन ब्रह्माश्रयं । तथात्वे जीवज्ञानव्यधिकरणस्य तस्य ज्ञानत्वेन ज्ञाननिवर्त्यत्वरूपाज्ञानस्यैवासिद्धिप्रसंगात् ।न च व्याप्त्यपि अज्ञानस्य ज्ञानमात्राश्रयत्वव्याप्तेः । शुक्तिकाद्यज्ञानमपि ज्ञात्राश्रयमेव एतदभिप्रायेणोक्तं ।ज्ञानमात्रेति। ज्ञात्राश्रयं हि तदिति । न च ज्ञात्राश्रयत्वनियमोप्यसिद्ध इति वाच्यं । देवदत्तज्ञानेनयज्ञदत्ताज्ञाननिवृत्तिप्रसंगेन ज्ञानसामानाधिकरण्यं निवर्त्यस्याज्ञानस्येति ज्ञात्राश्रयत्वनियमसिद्धिरिति ।ब्रह्मज्ञानेनेति। ब्रह्मायद्यज्ञानाश्रयस्यात् ज्ञातृस्यादिति तर्कोभिप्रेतः ।अहंकारेति। अन्तः करणावच्छिन्न एव ज्ञातृत्वाध्यासत् । न चिन्मात्राश्रयमज्ञानमित्यर्थः ननु मास्तु शुद्धं ज्ञानमाश्रयं ज्ञातृत्वाद्याश्रये अहंकारोपहित वाज्ञानं मस्त्वित्यत्राहसुषुप्तीति। ततश्च शुद्धस्यैव ज्ञातृत्वमभ्युपेयं ततश्च ज्ञातृत्वं कल्पितं न स्यादिति भावः ।उपसंहरति । तत इति। सर्वत्र जीवे ब्रह्मणि च यथा जीवे त्यजसि तथा ब्रह्म - व्यपि त्यजेत्यर्थः । ननु ब्रह्मणो वस्तुतो ज्ञातृत्वमंगीक्रियते तस्यैवेश्वरत्वात् । तथा च ना ज्ञानाश्रयत्वानुपपत्तिरिति ब्रह्मदत्तमतं निराकरोतियश्चेत्यादिना । \"\"स्वाभाविकी ज्ञानबलक्रिया च'' (श्वेता - 6 - 8)इति श्रुत्यादिविरोध इति भावः ।\nआधारविरोधाधेयं न संभवतीत्याहस्वप्रकाशत्वाच्चेति । तेजसि वेति। यथा ग्रहादौ तमोविरोधिनि तेजसि सति तमो न संभवति तथा स्वप्रकाशतया स्वेनैव भासमाने ब्रह्मण्यज्ञानं न स्यादित्यर्थः । ननुस्वरूपज्ञानस्य अधिष्ठानज्ञानतया ज्ञानाध्यासहेतुत्वान्न तस्य तद्विरोधित्वमित्याह ।तच्चेदिति । कस्तस्वेति ।ज्ञानांतरानंगीकारादिति भावः । निवृत्तिरेवनिवर्तकेति शंकतेब्रह्मेति।अनुभाव्यत्व इति। घटादेरनुभाव्यत्वं हि वृत्ति विषयत्वं वा वृत्तिप्रतिबिंबितचैतन्य प्रकाश्यत्वं वा स्यात् ब्रह्मण्यपि तत्सत्वे घटादिवदननुभूतित्वं दुर्वारमित्यर्थः ।प्रस्मरचेति। प्रस्मरणंस्मृतिः । संस्कृत्य वा स्वातिरिक्तानुभवप्रकाश्यत्वमेव अनुभाव्यत्वमिति कल्पयेत्यर्थः ।विशेषाभावादिति। प्रकाश्यवैलक्षण्यस्या परोक्षवैलक्षण्यस्य वा विशेषाभावाद्ब्रह्मस्वरूपज्ञानवद्वृत्तेरप्यज्ञाननिवर्तकत्वं न स्यादिति भावः ।निवर्तकानु पपत्ताविति। स्वेन वक्ष्यमाणायामिति शेषः ।अज्ञानाश्रयतयेति। ज्ञानविरोध्याश्रयतयेत्यर्थः ।न हीति। स्वरूपमात्रस्यैव स्वप्रकाशत्वांगीकाराच्चेति भावः ।ननु तर्हि किमंशे ज्ञानमित्यत्राहअपित्विति। ननु कथं स्वरूपेभासमाने विशिष्टविषयं ज्ञानं । कथं वा विशिष्टज्ञानेन निवृत्तिरित्यत्राहयथा \nशबरेति।\nनित्यमुक्ते वा ज्ञानमयुक्तमित्याहनित्यमुक्तत्वानभ्युपगमाच्चेति। ननु ब्रह्मणो ज्ञानाश्रयत्वेपि न नित्यमुक्तत्वविरोधः। तत्कार्यसंस्काररूप बंधस्य जीवनिष्ठत्वादित्यत्राहनहीति। ज्ञानं हि स्वाश्रय एव भ्रान्त्यादिहेतुर्दृष्टः । ततश्च तस्यापि तत्प्रतिहेतुत्वात्सोऽपि बंधशब्दार्थ एवेति ब्रह्मणो ज्ञानाश्रयत्वे तेन तत्कार्य भ्रांत्यादिना नित्य मुक्तत्वं विरुद्धमित्यर्थः । तत्कार्यबंधेनाश्रयत्वेपि मुक्तत्वं विरुद्धमित्यर्थः । तत्कार्य बंधानाश्रयत्वेपि मुक्तत्वायोगान्नित्यमुक्तत्वं विरुद्धमित्याहन बंधाभावादिति। ननु पाषाणकल्पमुक्तवादि गौतममते यथात्मत्व मुक्तेः स्समानकालत्वेपि न विरोधः तथा नित्यमुक्तौ इत्याशंक्याहयद्यपीति। यद्यपि ज्ञानाभावलक्षणमज्ञानं तेन तदानीमिच्छन्ति तथापि संसारबीजभूततया अन्याभ्युपगतं मिथ्याज्ञान लक्षणं नेच्छन्ति त्वन्मते चाज्ञानस्यैव बंधबीजत्वात् तदाश्रयत्वे सति कथं तत्कार्यभ्रान्त्याद्यभावः । तत्सद्भावे च कथं नित्यमुक्तत्वमित्यर्थः । ननु सिद्धान्ते जीवसार्वज्ञस्य स्वाभाविकत्वमिष्यते तस्य संसाराभावस्य व्यापकत्वं च तथा च तस्य कथं संसारबंध इत्यत्राहअस्मन्मते त्विति। सार्वयोग्यता स्वाभाविकीति न तया बंधविरोधः अपितु सर्वज्ञेन तच्चबंधनिवृत्यांतरमेवेति नविरोध इत्यर्थः । न च वयं जीवब्रह्मविभागेनबंधमोक्षौ व्यवस्थापयामः । किंतु राजसूनोः स्मृतिप्राप्तौ व्याधभावो निवर्तते यथैआत्मनोज्ञस्यतत्वमस्यादिवाक्यतः इति ब्रह्मण एव स्वाविद्यया संसारः स्वविद्यया मोक्ष इति मतमाशंकतेअस्माकमपीति।नित्यमुक्तत्वं च नेष्यत इति भावः ।किं तर्हीति। ब्रह्मणो नित्यमुक्तत्वप्रतिपादकश्रुतिविरोध इत्यर्थः । ननु न वयं बंधमोक्षयोः कालभेदेन व्यवस्थां ब्रूमः । किं तु तयोस्सत्यत्व मिथ्यात्वाभ्यां इति शंकते ।अविद्यया इति। एवं तर्हि स्वाभ्युपगतं बंधमोक्षयोः पौर्वापर्यं भज्येतेत्याहकथं तर्हीति। स्वरूपतः पौर्वापर्याभावेपि ज्ञानोपाधितः पौर्वापर्यंस्यादिति शंकते ।प्रतिभासेति। प्रतिभासयोरपि किं मिथ्यात्वं उत सत्यत्वमिति विकल्पे प्रथम पक्षं दूषयति ।प्रतिभासयोरपीति। परत्वं हि तन्निवृत्तिकालीनोत्पत्तिप्रागभावकत्वं संसार प्रतिभास्यस्य निवृत्तिः ब्रह्मस्वरूपमेव मोक्षकाले तदतिरिक्तनिवृत्यंगीकारे अपसिद्धान्तादतः उभयनिवृत्तिसमानकालीनत्वं उभयोरिति कथं पौर्वापर्यव्यवस्थेति भावः । ननु तदुत्तरत्वं तदधिकरणकालवृत्तिप्रागभावप्रतियोगित्वं । पूर्वत्वं च तत्प्रागभावानधिकरणकालावृत्तित्वं । तथा च नित्य निवृत्तत्वेपि इदं पौर्वापर्यं न संभवत्येवेति चेत् तत्राहएवं चेति। मोक्षप्रतिभासस्य मोक्षकालीनस्य स्वरूपातिरिक्तस्यासंभवात् स्वरूपस्य चानादेः प्रागभावप्रतियोगित्वात् तत्राप्यौपधिकमेव पौर्वापर्यमिति वक्तुं शक्यमनवस्थादिति भावः । द्वितीय्ये आहनच सत्तेति। यद्यपि निरूपाधिकपौर्वापर्यं युज्यते प्रतिभासयोस्सत्ययोः तन्निवृत्तेरपि सत्यायाः वाच्यत्वात् । न तु त्वया तथा वक्तुं शक्य इत्यर्थः । ननु यदि संबंधस्य मिथ्यात्वात् तदभावरूपनिवृत्तेर्नित्यत्वेप्यखण्डापरोक्षसाध्य सबंधनिवृत्तिमादाय बंधमोक्षयोः पौर्वापर्यं युज्यते इत्याशंक्याहनिवृत्तीति। यादृशः कल्पितोप्यर्थरूपो ज्ञानेनोच्छत्तव्यो बंधः तदभावस्यैव श्रुत्यर्थत्वेन कल्पितेनापि संसारेणास्पृष्टचैतन्याभावे नित्यमुक्तश्रुतेर्निर्विषयत्वापातः तात्विक सबंधाभावस्य जीवब्रह्मसाधारणत्वात् अपरोक्षज्ञानसाध्याबंधनिवृत्तिः सत्यासत्या वा । सत्यत्वे अद्वैत हानिः । मिथ्यात्वे तदध्यासात् मुक्त्यनुपपत्तिरित्यादिहेतव इत्यर्थः ।\nकिं च ब्रह्मणस्सर्वज्ञत्वात् स्वात्मानं जानतः कथं स्वात्मगोचराज्ञानाश्रयत्वमित्याहसर्वज्ञत्वाच्चेति।किं ब्रह्मणो यत्किंचिद्गोचरं ज्ञानं उत सर्वगोचरं उभयथा विरोधान्नसंभवतीत्याहनहि सर्वमिति।अकिंचित्करत्वादिति । अन्यथा नकिंचिदपि सिध्यतीति भावः । विपरीतप्रमाणमेव दर्शयति । श्रूयतइति ।वेदाहमिति ।भूतभविष्यद्वर्तमानातिरिक्ताभावात् तद् ज्ञानेसार्वज्ञमिति भावः ।स्मरंतिचेति। प्रत्यक्षसंकल्पादि भेदेन सर्वज्ञादिव्यपदेशः ।। किं नित्यत्वमभावविशेषणं उत प्रतियोगिविशेषणमित्यभिप्रायेण पृच्छति ।अस्यकोऽर्थ इति । \"\"स्वभाविकी ज्ञान बलक्रिया चेति'' (श्वेता - 6 - 8)श्रुति विवक्षिता कादाचित्कत्वं हि विनाद्योत्पत्तिमत्वाद्वा नाद्य इत्याहनहि स्वाभाविकेति ।द्वितीय्ये आहनापिचोत्पत्तिरिति। ननु जीवस्यापि सार्वज्ञमात्मस्वरूपप्रयुक्तत्वात् स्वाभाविकं । तथा अपहतपाप्मत्वादिगुणाष्टकं च\"\"संपद्याविर्भावःस्वेनशब्दात्'' (ब्र.सू.4 - 4 - 2)इत्यादौ उच्यते । तथापि ते कादाचित्कत्वं तत्रेष्टं तद्वन्ममापि स्यादित्यत्राहविस्तरत्विति। युक्तं जीवस्य कर्मणाति रोहितत्वात् सार्वज्ञादिकं कादाचित्कं तद्योग्यतामादाय स्वाभाविकत्वोक्तिः । तव तु न तथा । ब्रह्मणो निर्दुष्टतया कर्माभावात् \"\"सर्वज्ञस्सदा भवानि''त्यादिवचनाच्च न प्रतिबंदिरिति भावः । अत्र सार्वज्ञश्रुतेस्सर्व विषयज्ञानरूपत्वांगीकारेपि सर्वस्यापि ब्रह्मप्रतिभासमानत्वात् न तस्य त(द)दज्ञानाश्रयत्वं संभवतीत्यभिप्रायेण उपसंहरतिअत इति।।एतेनेति। ब्रह्मणः संसारबीजभूताज्ञानानुपपत्त्या\"\"निष्क्रियं निष्कलं शान्तं'' निरवद्य निरंजनं'' (श्वेता 6 - 21)इत्यादि दोषनिषेधक श्रुतीनां बाध इत्यर्थः ।\nननु ब्रह्मनाज्ञानाश्रयः अतो निरवद्यत्वश्रुति विरोधो नास्तीति शंकते ।नन्विति।प्रयुक्तइतिप्रेरित इत्यर्थः।स्वमनीषिकेति। अज्ञानाश्रयत्वं नास्तीति स्वेच्छया वदसीत्यर्थः ।वृषळानांमुद्वाह मंत्रः। तन्यायस्तत्ता दृश्यं । \"\"कुरु - माकार्षीः'' \"\"भुंक्ष्व'', \"\"माभोक्षिष्ठाःगच्छ'' \"\"मागच्छ'' इत्यादिव्याहतार्थ प्रतिपादकं भाषा वाक्यं वृषळोद्वाहमंत्रः । तथाच किं ब्रह्मव्यतिरिक्तस्यैव अज्ञानाश्रयत्वात् ब्रह्म नाज्ञानाश्रय इत्युच्यते उत अज्ञानाश्रयभूत ब्रह्मैव नाज्ञानाश्रय इत्यस्मदुक्तयुक्त्या इत्यादि फक्किकार्थः ।निरूपाधिकयोरिति ।उपाध्यवच्छिन्नवृत्तेरित्यर्थः ।उपाधीति। बिंबप्रतिबिंबोच्छेदे भावोपाधिभेदेनापिनाज्ञानतदभावयोर्व्यवस्था संभवति । अव्यवहितयोरुपाध्यो र्व्यवस्थापकत्वायोगात्तयोर्व्यवस्थानुपपत्तेः ।तस्याप्युपाध्यंतरांगीकारे अनवस्थप्रसंगादिति भावः । तर्हि संयोगतदभावादीनां घटतदभावादीनां च व्यवस्थास्यादित्यत्राहनहीति। देशकालादिभेदात्संयोगादिस्थले व्यवस्था संभवतीति भावः । तथादर्शनेऽपीति । भेदाभावेपि कालभेदेन व्यवस्थांगीकारेऽपीत्यर्थः ।प्रागुक्तयुक्तयःनित्यमुक्तत्वविरोधादयः ।प्रातिभासिकविधिरिति। अज्ञानसंबंधोमिथ्येत्यर्थः ।पारिमार्थिकेति। अज्ञानाभावः । पारमार्थिक इत्यर्थः ।त्वदुक्तरीत्येति। प्रतिपन्नोपाधौ निषेधप्रतियोगित्वलक्षणयोगेनेत्यर्थः । नन्विद्या स्वरूप तदाश्रयत्व तद्विषयत्वादेदुर्निरूपत्वात् अविद्यायाः मिथ्यात्वात् तत्समानसत्ताक तदभावस्याविद्याश्रये ब्रह्मण्यसंभवात्तन्निषेधः पारमार्थिक एवेति शंकामनूद्यप्रतिवक्तिनचेति । दुर्निरूपतयेति। अज्ञानस्येवाभावस्याश्रय प्रतियोग्यादिसापेक्षत्वात्तस्यच दुर्निरूपत्वादित्यर्थः ।सुसिद्धत्वादिति।समानसत्ताकयोर्विरोधस्य त्वयाप्यंगीकारादिति भावः ।स्वरूपसद्भावादिति ।ब्रह्मस्वरूपसद्भावादित्यर्थः ।माध्यमिकेति। निरधिष्ठानभ्रमसिद्धेरिति भावः । एवं च विपरिवर्तप्रसंगेन सत्यत्वमिथ्यात्वाभ्यां अविरोधो न संभवतीति स्थितं । इदानीं\"\"परस्परविरोधेही''त्यादि न्यायमुपजीव्य युक्त्यंतरमाहततश्चेति।\"\"परस्पर विरोध''इत्यादिन्यायेनान्यतर परिशेषेऽवश्यके सति निरवद्यत्वादिश्रुतिबलादज्ञाना भावांगीकारे तद्विरुद्ध मज्ञनं ब्रह्मणि न संभवतीत्यर्थः । ननु तात्विकनिषेधं प्रतिपादयता प्रमाणेनाविरुद्धं व्यावहारिकमज्ञानसत्वं स्यादित्यत्राहप्रमाणविरुद्धस्त्विति। नहि तादृग्भ्रममात्रादर्थकत्वं स्यादिति भावः । एवं भ्रमस्थले अर्थस्याभावादतेती धतमसकल्पनेऽपि तत्सिध्यभावादित्याहतथा चेति।कल्पयती इति। आसन्नमरणानामादित्यमण्डलमध्ये षण्मासातत्प्राकृतमोदनं भवतीति शास्त्रं सिद्धमिति भावः ।भ्रममात्रादर्थसिद्धौ दोषांतरमाहएवं चेति। बाह्यानां तथा भ्रमादिति भावः । नित्यत्वश्रुतिबलान्नतत्परिग्रहः।अध्यस्तमिति। यथात्मनो ज्ञानाश्रयत्वश्रुतेर्भ्रांतिसिद्धार्थपरत्वेन प्रामाण्यं वदसि तथा क्षणभंगवादेपि स्थिरत्वश्रुते भ्रमसिद्धस्थैर्यविषयत्वेन प्रमाण्यसंभवादित्यर्थः । नन्वात्मस्थायित्वसाधकयुक्तीनां । त्रिचतुरकक्ष्यासहत्वादंगीक्रियते क्षणभंगसाधक युक्तीनां तदभावात् तन्नांगीक्रियत इत्यत्राहयुक्तीनां चेति। स्थायित्वं - सहिष्णुत्वं त्रिचतुरकक्ष्यास्थायित्वाभावे बाधकमाहअन्यथेति।। एकस्यैवानेकेषांमप्यात्मनां क्षणभंगभ्रमः । तद्युक्तीनां त्रिचतुरकक्ष्या स्थायित्वमावेदयतीति भावः ।।\n।।वत्सकुलजलधिकौस्तुभनृसिंहगुरुसुतेन सिंहदेवेन कृतायां शतदूषणी टीकायां एकोनविंशस्समाप्तः ।।"
              }
            ]
          },
          {
            "verse_number": 20,
            "original_text": "20 अवेद्यत्वभङ्गवादः",
            "commentaries": [
              {
                "author": "Vedanta Desika (original text)",
                "commentary": "20 ---\n \n  \"20 अवेद्यत्वभङ्गवादः\" \n।।अथ अवेद्यत्वभङ्गवादः विंशः ।। 20 ।।  \nश्रुतिगणशिरोनिष्णातानां स्वसत्त्वमभीप्सतां श्रवणमननध्यानैरध्यक्षतश्च चकास्ति यत् ।  \n  \nअमतमिति यद्भूम्ना मन्तव्यतामवगाहते भवभयतमःप्रत्यासेधं भजेमहि तन्महः ।।  \nयदाहुः - अनुभूतिस्स्वयंप्रकाशा, अनुभूतित्वात्, \"अनुभूतेरनुभाव्यत्वे घटादिवदननु भूतित्वप्रसङ्ग'' - तत्र तावदनुभूतिशब्दस्यार्थावगतिहेतुत्वे व्याघातःअहेतुत्वेऽपि पुनर्व्याधात इत्याबालगोपालमुपलभ्यम् ।  \n स्वयं प्रकाशे इत्यनेन किं स्वव्यवहारे स्वाश्रयस्य कदाचित्स्वगोचरानु भूत्यन्तरनैरपेक्ष्यमात्रं साध्यते? उत सर्वदा सर्वस्य स्वगोचरानुभूतिविरहः? नाद्यः, सिद्धसाधनात् ।  \n वयमपि संविदो विषयप्रकाशनवेलायां स्वाश्रयं प्रति संविदतन्तरकर्मतामन्तरेण प्रकाशमङ्गीकुर्मः ।  \n तदिदं सिद्धसाधनत्वमभिप्रेत्याह - \"यत्त्वनुभूतेस्स्वयंप्रकाशत्वमुक्तम्, तद्विषयप्रकाशनवेलायां ज्ञातुरात्मनस्तथैवे''ति ।  \n अत एव ये नाम स्वयंप्रकाशत्वनिवृत्तावनवस्थादिप्रसङ्गास्ते भवन्तु सम्यञ्चो न वेति तत्रास्माभिरिहोदासि ।  \n नापि द्वितीयः, प्रत्यक्षविरोधात् ।  \n तदाह - \"परानुभवस्य हानोपादानादि लिङ्गकानुमानज्ञानविषयत्वात्, स्वानुभवस्याप्यतीतस्याज्ञासिषमिति ज्ञानविषयत्वदर्शनाच्चेति ।  \n स्ववचनविरोधमभिप्रेत्याह - \"अतोऽनुभूतिश्चेत्स्वतस्सिद्धेति वक्तुं न शक्यते'' इति ।  \n  \nतथा हि ।  \n अनुभूतिस्स्वयंप्रकाशेत्यत्रानुभूतिशब्दः कस्यचिद्बोधको न वा? बोधकत्वेऽप्यनुभूतिरूप ब्रह्मस्वरूपबोधकस्तदन्यबोधको वा? ब्रह्मस्वरूपबोधकत्वे सिद्धं तस्य तज्जन्यसंवित्कर्मतया प्रकाशमानत्वं प्रकाशमानं स्वरूपं अनेनानूद्यत इति चेन्न ।  \n तथाऽपि अनुवादात्मक संवित्कर्मतया प्रकाशमानत्वस्यदुरपह्नवत्वात् ।  \n अन्यथा तदनुवादत्वस्यासिद्धिप्रसङ्गात् ।  \n ततश्च प्रतिज्ञापदयोः फलप्रतिपादनाभ्यां व्याघातः ।  \nतदन्यबोधकत्वे तु तस्यैव स्वयंप्रकाशत्वं प्रतिज्ञातं स्यात् ।  \n ततश्च सिषाधयिषितासिद्धिरर्थान्तराख्यं निग्रहस्थानमपसिद्धान्तश्च प्रसज्येरन् ।  \n कस्यचिदप्यबोधक इति पक्षे त्ववाचकप्रयोगान्निरर्थकनि ग्रहस्थानप्रसङ्गः ।  \n हेतोश्चाश्रयासिद्धिः ।  \n  \nएवं हेतुसाध्यप्रतिपादकशब्दावपि संविदन्वितहेतुसाध्यप्रतिपादकावित्यभ्युपगन्तव्यम् ।  \n अन्यथा त्वप्रतिपादकत्वे वाऽनन्वितप्रतिपादकत्वे वा निरर्थकापार्थकनिग्रहस्थानापातात् ।  \n अतस्तदन्वितहेतु साध्यप्रतिपादने तयोरप्यनुभूतिविशेषकत्वात्ताभ्यामपि वेद्यत्वं फलितम् ।  \n अतस्साध्यहेतुवाचिपदयोः फलप्रतिपादनाभ्यां विरोधः ।  \n अतोऽनुभूतेरनुभाव्यत्वे घटादिवदननुभूतित्व प्रसङ्ग इति तर्कोऽपि स्ववधायकृत्योत्थापनम् ।  \n प्रागुक्तप्रत्यक्षेण तत्रत्यानुभूतिशब्देनैव चानुभूतेरनुभाव्यत्वस्थितावननुभूतित्वप्रसङ्गात् ।  \n  \nएतेनावाच्यत्वमपि ब्रह्मणो निरस्तं मन्तव्यम् ।  \n किंच यदनुभाव्यं (तदननुभूति) न तदनुभूतिरूपम्, यथा घट इति व्यतिरेकदृष्टान्तेऽपि त्वदुक्तन्यायेनानुभाव्यत्वप्रतिक्षेपस्य शक्यत्वात्साध्याव्यावृत्तो दृष्टान्तस्स्यात् ।  \n घटस्स्वयंप्रकाशो घटत्वात्, घटस्यानुभाव्यत्वे पटवदघटत्वप्रसङ्ग इति वियातजल्पस्य दुर्वारत्वात् ।  \n एवं च क्रमेण सर्वस्यापि स्वयंप्रकाशत्वमायातमिति तदनुविधायिसत्यत्वादिप्रसङ्गश्च दुस्तरः ।  \n घटोऽनुभूयते पटोऽनुभूयत इत्यनुभाव्यतयैव घटादिः प्रकाशत इति चेत् अनुभूतिरपि परगता स्वगता चातीतानागतकालयोरनुमानशब्दसंस्कारादिजन्यसंविदन्तरकर्मतयैव भातीति तुल्यम् ।  \n अनुभूतेरनुभाव्यत्वप्रतीतिर्भ्रान्तिरिति चेत्, किं घटादेरनुभाव्यत्वप्रतीतिर्भ्रान्तिर्न देवानांप्रियस्य? ततश्च परमार्थानुभाव्यत्वप्रतिक्षेपे घटादेरपि परमार्थानुभाव्यत्वरहितत्वाद्धतिरेकदृष्टान्तासिद्धिः ।  \n निषेध्यस्य क्वचिदप्यप्रसिद्धेर्निषेधासिद्धिश्च ।  \n अपरमार्थानुभाव्यत्वप्रतिक्षेपे सिद्धसाधनत्वं स्वपक्षविरोधश्च ।  \n अन्यथा तद्विषयशास्त्रानुमानाद्यनारम्भ प्रसङ्गात् ।  \n तत एवानुभाव्यत्वमात्रनिषेधोऽप्यशक्यः ।  \n  \nकिंच यदि परगतानुभूतिर्नानुभूयते, कथं शब्दार्थसम्बन्धग्रहः? परबुद्धिविशेषानुमानेनैव हि सर्वत्र सिद्धे कार्ये वा व्युत्पत्तिः ।  \n एवं च व्युत्पत्तेरशक्यत्वाच्चेष्टाशब्दयोः प्रमाणकोटिनिक्षेप एव न स्यात्; परस्पराभिप्रायानभिज्ञतया वादिनोश्शुष्ककलह एव   \nस्यात्; परस्पराशयपरिज्ञानादेव च सर्वो लौकिको व्यवहारः, त्वत्समानानां न पशुमृगादीनां भयाद्युत्पत्तिश्च ।  \n तदेतत्सर्वमभिप्रेत्योक्तम् - \"परानुभवानु मानानभ्युपगमे च शब्दार्थसम्बन्धग्रहाभावेन समस्तशब्दव्यवहारोच्छेदप्रसङ्गः'' इति ।  \n आचार्यस्य ज्ञानवत्तामनुमाय तदुपसत्त्यादि च क्रियते \"इति भाष्यं, शिष्यस्य च व्यवहारविशेषादिभिरन्यथा ज्ञानादिकमनुमाय तस्मै तत्त्वमुपदिश्यत इत्यस्योपलक्षणम् ।  \n तदेवमनुभूतेरन्यस्य वा वेद्यत्वं नास्तीति प्रतिज्ञानं स्वव्याघातकत्वान्न साधनाङ्गमिति ।  \n  \nननु वेद्यत्वं वेद्यं न वा? आद्ये वेद्यत्वस्य वेद्यत्वान्तराश्रयत्वेनानवस्था ।  \n अन्यथा वेद्यत्वाभावे वेद्यमेव न स्यात् ।  \n   \nउत्तरत्रावेद्यत्वं क्वचित्त्वयाऽपि प्रतिज्ञातं स्यात् -इति चेत् हन्त किं (तर्हि) वेद्यत्वस्य वेद्यत्वान्तरप्रतिक्षेपेणावेद्यत्वसमर्थनार्थमयं प्रयासः? उत वेद्यत्वमेव किमपि नास्तीति तत्स्वरूपप्रतिक्षे ेपार्थम् ? अथान्यार्थम्? अनर्थको वेति ।  \n आद्ये त्वदुक्तानुमानस्य सपक्षे सति तत्रावर्तमानत्वात्सर्वानुमता साधारणाख्याभासत्वप्रसंगः ।  \n तत्र साध्यवृत्तिर्मिथ्याभूतेति परिहार इति चेत् तर्हि तस्य वेद्यत्वमेवायातमिति निरर्थकास्सन्नाहाः ।  \n अनुभूतावपि च भवतामवेद्यत्वलक्षणसाध्यवृत्तिर्मिथ्याभूतैव, निर्धर्मकत्वाभ्युप गमात्; तस्य स्वरूपत्वाभ्युपगमे च विवाद एव नस्यात् -इत्यादिकमन्यत्र ग्राह्यम् ।  \n नापि द्वितीयः, वेद्यत्वस्वरूपापह्नवेन सर्वस्यापि वेद्यत्वप्रतिक्षेपे पुनरप्यसाधारणत्वप्रसङ्गात् ।  \n भ्रान्तिसिद्धं वेद्यत्वं तत्र विद्यत इति चेत्, तदनुभूतावपि समानमेव ।  \n तत्प्रतिक्षेपे ह्यपसिद्धान्तप्रतीतिविरोधादयः ।  \n न तृतीयः, अन्यस्य कस्यचिदनुपलम्भात् ।  \n चतुर्थस्तु परिशिष्टोऽस्मदिष्ट इति ।  \n एतेन वाच्यत्वं वाच्यमवाच्यं वेत्यादिप्रलापोऽपि प्रत्युक्तः ।  \n  \nयच्चाप्रसिद्धविशेणत्वपरिहारार्थं वेद्यत्वं किंचिन्निष्ठात्यन्ताभावप्रतियोगि, धर्मत्वात् घटत्ववदिति सामान्यतः साध्यप्रसिद्धिसाधकत्वेनोक्तमनुमानम्, तदपि प्रत्युक्तम् किंचिच्छब्देन तत्रैव तस्य वेद्यत्वापादनात्, किंचित्त्वधर्मेणानैकान्त्यप्रसंगाच्च ।  \n न हि किंचिच्छब्दवाच्यस्य किंचित्त्वं नास्तीति वक्तुं शक्यम्, वेद्यत्वादेरपि तथाऽपह्नवप्रसङ्गेनाश्रयासिद्ध्यादि प्रसङ्गात् ।  \n किंचित्त्वाभावे च न किंचिदेव भवेदिति तुच्छत्वमेव प्रसज्येत ।  \n तथा च तन्निष्ठान्ताभावप्रतियोगित्वसाधने भवतो न विवक्षितविशेषसिद्धिः ।  \nकिंच सामान्यतः कस्यचिद्वेद्यत्वं नास्तीत्येतावति साधितेऽपि किंचिच्छब्दार्थोऽनुभूतिरिति कुतोऽवसीयते? पूर्वोक्ताविगीतहेतुवैभवादिति चेत् तर्हि घटस्स्वयंप्रकाशो घटत्वादित्यादिहेतुनाऽपि घटादिविशेषपरिग्रहो दुर्वारः ।  \n अनुभाव्यत्वप्रतीतिसदसद्भावाभ्यां वैषम्यं तु परिहृतम् ।  \n तर्कानुग्रहसद सद्भावाभ्यां वैषम्यमिति चेत्, कोऽसौ तर्कः? अनुभूतेरनुभाव्यत्वे घटादिवदननुभूतित्वप्रसङ्ग इत्युक्तरूप इति चेन्न; घटादावपि तथाविधतर्कस्योदाहृतत्वात् ।  \n किंच यदि घटादिवदनुभूतेरनुभूतिलक्षण विरहस्स्यात्तदाऽननुभूतित्वं युक्तम्, न पुनरनुभाव्यत्वमात्रेण तत्सिद्धिः; तस्य तदप्रयोजकत्वात् ।  \n न चानुभाव्यत्वेऽनुभूतिलक्षणविरहस्स्यादिति वक्तुं शक्यम्, अनुभवान्तरानुभाव्येऽपि परानुभवादौ स्वसत्तयैव स्वविषयभासकत्वरूपस्य स्वसत्तयैव स्वाश्रयं प्रति प्रकाशमानत्वरूपस्य वा कस्यचिदनुभूतिलक्षणस्य स्वानुभवसिद्धस्यानपगमात् ।  \n तदवस्थाने चानुभूतित्वस्यानपायादिति ।  \n तदिदमुच्यते - \"नचान्यविषयत्वेऽननुभूतित्वमि''त्यादिना ।  \n  \nकिं च योऽयमनुभाव्यत्वेऽनिष्टप्रसङ्गस्सोऽननुभाव्यत्वेऽपि समान इति प्रतितर्कप्रतिघातः ।  \n अनुभूतेरननुभाव्यत्वे गगनकुसुमादिवदननुभूतित्वप्रसङ्ग इति ।  \n तुच्छत्वात्तत्राननुभूतित्वम्, नत्वननुभाव्यत्वादिति चेन्न; साध्यसमव्याप्त्यभावेनोपाधित्वायोगात् ।  \n न ह्यनुभूतिव्यतिरिक्तेषु तुच्छत्वं त्वयाऽभ्युपगम्यते तत्रत्यमननुभूतित्वं तत्प्रयुक्तमित्येतावन्मात्रं विवक्षितमिति चेत्, तर्हि घटादिगतमप्यननुभूतित्वं तत्तद्वस्तुप्रतिनियतघटत्वादिप्रयुक्तं न त्वनुभाव्यत्वनिबन्धनमिति स्यात् ।  \n आश्रयाभावो धर्माभावे प्रयोजको भवितुमर्हति, निराश्रयधर्मसिद्ध्ययोगात्; न पुनराश्रयगतधर्ममात्रसद्भाव इति चेत् तर्ह्यनुभाव्यत्वमपि घटत्वादिवन्नाननुभूतित्वप्रयोजकमिति स्यात्, धर्ममात्रत्वाविशेषात् ।  \n व्याप्त्या विशेष इति चेन्न; सहचारमात्रस्य व्याप्तित्वाभावात् ।  \n नह्यननुभाव्यत्वानुभूतित्वयोः कश्चिद्विरोधो दृष्टः, येन नियमस्सिध्येत्, साहित्यमेव परगतानुभवादिषु दृष्टम् ।  \n  \nकिंच अनुभूतेरेवानुभाव्यत्वेऽवश्यम्भाविन्यननुभूतित्वं प्रति कथमनुभाव्यत्वस्योपाधित्वम्? अनुभाव्यत्वस्याभावेऽपि स्वप्रकाशत्वादेवानुभूतेरसत्त्वं न प्रसज्यत इति युष्माभिरभ्युपेतव्यमिति चेन्न; तथाऽपि स्वप्रकाशसिद्धेयमनुभूतिरित्येवंरूपानुभूतिविषयतामन्तरेण तत्सत्त्वस्य व्यवस्थापयितुम शक्यत्वात् ।  \n  \nइदमखिलमभिसन्धायोक्तम् - \"घटादेरप्यज्ञानाविरोधित्वमेवाननुभूतित्वनिबन्धनम्; नानुभाव्यत्व मित्यास्थीयताम्'' -इति ।  \n  \nनचास्य साधनव्यापकत्वम्, अनुभाव्यतयाऽभ्युपगन्तव्ये परानुभवस्वरूपे तदभावदर्शनात् ।  \n नच साध्यसमव्याप्तिहानि;, अनुभूतिव्यतिरिक्तेषु सर्वेष्वपि साक्षादज्ञानविरोधित्वाभावात् ।  \n अनुभाव्यत्वेऽनुभूतेरज्ञानाविरोधित्वमपि प्रसज्यत इति चेत्, अननुभाव्यत्वेऽपि गगनकुसुमादिवत्तत्प्रसङ्गस्तदवस्थः ।  \n असत्त्वप्रयुक्तं तत्राज्ञानाविरोधित्वमिति तु दत्तोत्तरप्रायमेव ।  \n एवं \"अनुभूतिरनन्याधीनस्वधर्मव्यवहारा, स्वसम्बन्धादर्थान्तरे तद्धर्मव्यवहारहेतुत्वात्'' -इत्याद्यनुमानेष्व प्यवेद्यत्वविवक्षायां पूर्ववद्दोषो भाव्यः, आगमबाधश्च ।  \n  \nयदि ह्यनुभूतिरूपं ब्रह्म न वेद्यम्, कस्तर्हि तत्त्वावेदकशास्त्रस्य विषयः? प्रपञ्चमिथ्यात्वमात्रमिति चेन्न; \"अथातो   \nब्रह्मजिज्ञासा''   \n(ब्र.सू.1 -1 -1), \"आत्मत्वाद्रष्टव्यः श्रोतव्यो मन्तव्यो निदिध्यासितव्यः'' (बृ -उ -4 -4 -5) \"ब्रह्मविदाप्नोति परम्'' (तै.आ.6 -1) \"अस्ति ब्रह्मेति चेद्वेद, सन्तमेनं ततो विदुः'' (तै.आ.6 -3) इत्यादीनां समुद्रघोषत्वप्रसङ्गात् ।  \n ब्रह्माध्यस्तोपरागतमात्रनिवर्तनार्थं ब्रह्मानुवादोऽयमिति चेत्, तथाऽपि तैस्तैश्शब्दैरनुवादरूपैरप्यनुभाव्यत्वमवर्जनीयमेव ।  \n मिथ्याभूतमिदमनुभाव्यत्वमिति चेत्, घटादेरपि समानमित्युक्तमेव ।  \n उपहितं ब्रह्म शास्त्रवेद्यमिति चेन्न; अतत्त्वावेदकत्वप्रसङ्गात् ।  \n तस्याप्युपाधेर्विलयान्न दोष इति चेन्न; तत्प्रतिक्षेपकेणापि केनचिदुपहितरूपेणानुपहिताकारेण वा ब्रह्मस्वरूपस्पर्शनस्यावर्जनीयत्वात् ।  \n अत उपहितरूपं वेद्यमनुपहितरूपं तु व्यवहर्तुं शक्यमिति तस्य वेद्यत्वप्रतिक्षेपोऽपि दुश्शकः ।  \n  \nननु अवेद्यत्वेऽपि स्वप्रकाशत्वेनैवावस्थाय तत्त्वमस्यादिवाक्यजन्यस्य स्वेतरनिषेधवाक्यजन्यस्य \"द्रष्टव्य'' इत्यादिविहितज्ञानस्य चावच्छेदकं ब्रह्म भवेदिति चेन्न; अवच्छेदकमिति बुद्ध्यैवात्रापि विषयीकारात् ।  \n अन्यथा (स्वयंप्रकाशानुवादादि) स्वप्रकाशानुमानादिनैरर्थक्यप्रसङ्गाच्च ।  \n तस्मादवच्छेदकत्वावेद्यत्वप्रतिपादकमपि वाक्यमन्ततो वेद्यत्वमेवोपस्थापयति ।  \n  \nननु - \"यस्यामतं तस्य मतं मतं यस्य न वेद सः'' ।  \n \"अविज्ञातं विजानतां विज्ञातमविजानताम्'', (केन -2.3) \"विज्ञातारमरे केन विजानीयात्,'' (बृह -4 -14) \" येनेदं सर्वं विजानाति तं केन विजानीयात्'', (बृह.4 -4 -14) यतो वाचो निवर्तन्ते, अप्राप्य मनसा सह,(तै -भृगु) \"न शब्दगोचरो यस्य योगिध्येयं परं पदम्'' (स्मृतिः) इत्यादिकं कथं निर्वहणीयमिति चेत्, भवतो वा कथम्? स्वरसप्रतीतमवेद्यत्वमङ्गीकुर्वता मया किं नाम दुर्निर्वहमिति चेन्न; मतत्वविज्ञातत्वादेरपि तत्रैव स्वरसप्रतीतत्वात्, अमतविज्ञातादिशब्दैरपि तत्रैव तत्स्वरूपप्रतिपादनात् ।  \n अन्यथा प्रागुक्तनयेन परस्परविरोधेन चानन्वयादिप्रसङ्गात् ।  \n अमतत्वोपहितरूपेण मतत्वमङ्गीकुर्म इति चेत्, किमतः? तावताऽपि ज्ञानविषयत्वस्य दुस्त्यजत्वात् ।  \n अमतत्वं सामान्यतस्स्वानुविद्धं मतत्वमपि प्रतिक्षिपतीति चेत्; तथा सत्यमतत्वमप्रतिपन्नमेव भवेत् ।  \n तथाऽप्यमतत्वे वाक्यतात्पर्यम्, मतत्वव्यपदेशस्तु गलोपरिगर्जितमिति चेन्न; विपरिवर्तस्य दुर्वारत्वात् ।  \n कस्यामतत्वे वाक्यतात्पर्यं वर्ण्यते? ब्रह्मण इति चेत्, हन्त ब्रह्मणो वेद्यत्वभयंपरित्यज्य किमेवमुच्चारयसि? यदि चाकारभेदेन मतत्वामतत्वयोर्व्यवस्था, तदाऽस्मत्पक्षेऽपि न काचित्क्षतिः ।  \nतत्तद्वाक्यप्रतिपन्नगुणविभूत्याकारितवेषेण मतत्वम्, वस्त्वन्तरस्वभावविरहेण तत्तत्प्रमाणगोचर तयाऽनवच्छिन्नविषयत्वादिना चामतत्वमिति ।  \n एतेन \"अविज्ञातं विजानता'' (केन -2.3) मित्यादिकमपि निर्व्यूढम् ।  \n विज्ञातारमेर केन विजानीयात् (बृह.4 -4 -14) इत्यत्र कृच्छ्रेण ज्ञातव्यत्वे तात्पर्यम्, बाह्यार्थप्रकाशनक्षमचक्षुराद्यगोचरत्वे वा ।  \n एवम्, येनेदं सर्वं विजानाति तं केन विजानीयात् (बृह -4 -4 -14) इत्यादिकमपि भाव्यम् ।  \n यद्वा, मत्तस्स्मृतिर्ज्ञानमपोहनं च (श्री.भ.गी.15 -15) इत्याद्युक्तप्रकारेण यत्प्रसादेनेदं सर्वं विजानाति, तं परमात्मानं तत्प्रसादमन्तरेण केन विजानीयादिति ।  \n यतो वाचो निवर्तन्ते, अप्राप्य मनसा सह (तै.भृगु) इत्यत्रापि ब्रह्मानन्दस्य वाङ्मनसापरिच्छेद्यत्वे तात्पर्यं प्रकरणादौ व्यक्तम् ।  \n अन्यथा यच्छब्दादिभिस्तत्प्रतिपादनासम्भवात्; \"आनन्दं ब्रह्मणो विद्वान्'' इति तद्विषयविहितवेदनासंभवाच्च ।  \n एतेन, न शब्दगोचरो यस्येत्यादिकमपि निर्व्यूढम्; निष्कृष्टस्वरूपस्य देवादिशब्दागोचरत्वे वा तात्पर्यम् ।  \n एवमन्यान्यपि वेद्यत्वादिप्रतिक्षेपकाणि वाक्यानि प्रमाणान्तरश्रुत्यन्तरवाक्यशेषवाक्यस्थपदान्तराविरोधेन नेतव्यानि ।  \n \"अनुभाव्यत्वेऽननुभूतित्व मित्युपहास्यम्'' इति तर्कदूषणमुपसंहृत्योपहास्यतां प्रतिपादयता आगमबाधादिकं सुस्पष्टमिति सूचितं मन्तव्यमिति ।।  \n।। इति श्री कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्याम् अवेद्यत्वभङ्गवादः विंशोवादस्समाप्तः ।।"
              },
              {
                "author": "Nrisimharaja",
                "commentary": "20 ---\nपूर्ववादे सर्वज्ञत्वमुक्तमित्यनुभूतेरप्यननुभवविषयत्वं प्रसक्तमिति तन्निरूपयितुं वादार्थं संगृह्णाति ।श्रुतीति। सत्वगुणाष्टकाविर्भावः। वादार्थं सूचयतिश्रवणेति। चकास्तीत्यनुभाव्यत्वप्रतीतेः\"\"अमतं मत''(केन 1.3) मित्यदेरसिद्धं सूचयतिअमतं मतमिति। भूम्ना अमतं परिच्छिन्नं न भवतीत्यमंतव्यत्वमवगत इत्यर्थः ।\nप्रत्यासेधविवर्तकं व्याघातं इत्यवेद्यत्वमेव\"\"स्वयंप्रकाशत्वमिति''। तैरभिधानादनुभूतिपदस्य बोधकत्वे सिसाधयिषिता वेद्यविपरीतसिध्या प्रतिज्ञाया व्याघात इत्यर्थः ।अहेतुत्वेऽपीति। अबोधकत्वेन अनेन वाक्येनानु भूतेरवेद्यत्वाबोधनादिष्टासिद्धिरूप व्याघातस्य स्फुटत्वादित्यर्थः । शब्दार्थाभिप्रायेण विकल्पयतिस्वयं प्रकाशेति। यत्वनुभूतेरित्यादिसिद्धसाधनपरं भाष्यमनुपपन्नमिव प्रकाशान्तरविषयत्व सामान्याभावस्य सिद्धेर्विषयप्रकाशनवेळायामपि यज्ञदत्तीयज्ञानस्य देवदत्तादि ज्ञानान्तरविषयतया सामान्या भावादित्याशंकायामुक्तप्रकारेण विकल्प्य दूषणपरं यत्वित्यादिभाष्यं इत्याहतदिदमिति। नन्वनुभूतेरनुभूत्यंतर वेद्यत्वेन तदवेद्यत्वे तस्या एवाभावात्तदा मिथ्यादिदोषास्युरित्यत्राहअत एवेति। यत एव ज्ञानान्तर वेद्यत्वनियमो नास्ति विषयप्रकाशनवेळायां स्वेनैव स्वसिद्धेरतो न ते दोषास्सत्यं चेत्यर्थः ।प्रत्यक्षविरोधादिति। परज्ञानस्य परज्ञानमनुमिनोमिति स्वकीय्यादितद्ज्ञानस्यानिष्टमिति ज्ञानविषयत्वस्य च प्रत्यक्षविषयत्वात्प्रत्यक्षविरोध इत्यर्थः । तत्र भाष्योदाहरणव्याजेन प्रत्यक्ष विरोधमुपपादयेति। तदाहेतिउपसंहारभाष्ये वक्तुं न शक्यत इत्युक्तेस्तात्पर्यमाहस्ववचनेति। अत्र स्वतस्सिद्धिरनुभवांतराविषयत्वं । स्ववचनविरोधमुपपादयतितदाहेति। तथाचानुभूतिशब्दस्यअर्थावगतिहेतुत्वमसति न वेति पूर्वत्रापि विकल्प्य दूषणोक्त्यानुशंकनीयं ।प्रकाशमानमिति। स्वत इति शेषः ।अनुवादजन्यं च ज्ञानं वृत्तिरूपं न \nसंविदिति तद्विषयत्वेपि न विरोध इति भावः ।तथापीति। अनुवादात्मकपदं अनुवादजन्यपरं । तस्य संवित्वस्य प्रत्यक्षसिद्धत्वान्न तस्य संविदन्यत्वमिति तद्विषयत्वे स्वप्रकाशत्वभंग एवेति भावः। अन्यथेति। अनुवादजन्यतद्गोचर संविदभावेऽनुवादत्वमेव न स्यात् प्रकाशित्नार्थ प्रकाशस्यैव तत्वादिति भावः ।प्रतिज्ञापदयोरिति। अनुभूतिस्वप्रकाशेति पदयोर्व्याघातो विरोध इत्यर्थः । तत्र हेतुः ।फलप्रतिपादनाभ्यामिति। फलं साध्यमवेद्यत्वं । अनुभूतिपदेन अनुभूतिविषयक संविज्जननेनाभाव्यत्वस्याधानात् स्वप्रकाशशब्देन तन्निषेधादित्यर्थः । यद्यपि विरुद्धार्थप्रतिपादकत्वं तथापि फलस्वरूपस्य तज्जन्यज्ञानरूपेण विरोध लक्षणो व्याघात इति ध्येयं । अत एव प्रतिपाद्य प्रतिपादनयोरेव विरोध इति द्योतनाय फलप्रतिपादनाभ्यामित्युक्तंसिसाधयिषितेति। ब्रह्मणः स्वयं प्रकाशत्वं सिसाधयिषितमिति भावः । ब्रह्मणोरन्यस्य स्वयं प्रकाशत्वप्रतिज्ञानस्य प्रकृतानुपयुक्तत्वादिति भावः । तदुक्तं गौतमेन\"\"प्रकृतादर्थादप्रतिबंधार्थमर्थांतरमिति अपसिद्धान्त इति । (न्याय - द 5 - 2 - 7)ब्रह्मणोन्यस्य जडत्वसिद्धांतादिति भावः । अत्राप्यक्षपादसूत्रं\"\"सिद्धांतमभ्युप्येत्यानियमात्कथा प्रसंगोपसिद्धांत'' इति (न्यायद - 5 - 2 - 23) निरर्थकेतिवर्णक्रमनिर्देशवत् निरर्थकमित्यक्षपाद सूत्रमिति भावः ।हेतोश्चेति। प्रतिज्ञावाक्येन पक्षाप्रतीतेरज्ञानासिद्धिरित्यर्थः ।\nअन्यथेतिअन्वितप्रतिपादनादित्यत्र विशेषणाभावे विशेष्याभावेत्यर्थः । अबोधकत्वे निरर्थकत्वं ।अन्वितर्थबोधकत्वे अपार्थकत्वं पौर्वापर्यादप्रति बंधार्थमपार्थकमित्यक्षपादसूत्रादिति भावः । ननु संविदन्वितहेतुसाध्यप्रतिपादनेऽपि विशिष्टस्यार्थांतरत्वेन संविदः प्रतिपादनाभावान्नदोष इत्यत्राहतयोरपीति। साध्यहेत्वोरित्यर्थः । विशेषकमितरव्यावृत्ततया संविद्गोचरबुद्धिजनकं तथा च न विशिष्टं पदार्थांतरमिति वेद्यत्वं दुर्निवारं । अन्यथा संविदो न प्रकाशत्वसिद्धिरिति भावः ।अतइति। स्वपदं हेतु परं हेतुसहकारत्वाभिमततर्केणानुभूतित्वहेतोरेवोत्सादः प्रसज्यतेत्यर्थः । तदेवाहप्रागुक्तेति। तस्योक्तव्याप्तिमत्वादिति भावः ।\nएतेनेति। आश्रयाद्युपस्थापकपदे पक्षज्ञतानुभूतिप्रतिपादनेत्यर्थः । व्याप्यत्वासिद्धिमाहकिं चेति।ननु कुड्यादिकं दृष्टांतं स्यादित्यत्राहएवं क्रमेणेति। नन्वस्तु सर्वव्यापि स्वयं प्रकाशत्वं किंनश्छिन्नमनुभूतेस्स्वयं प्रकाशत्वाक्षतेरित्यत्राहतदनुविधायीति। तथा सति दृश्यत्वा भावेन मिथ्यात्वं सिध्येदित्यर्थः । ननु घटादौ स्वप्रकाशत्वं साधयितुं न शक्यते प्रत्यक्षादि बाधादिति वैशम्यं शंकतेघटोनुभूयत इति। न वैषम्यमित्याह - अनुभूतिरपीति। देवानां प्रियस्य - मूर्खस्येत्यर्थः देवशब्दो मूर्खवाचि मूर्खाणां प्रियो मूर्ख एव भवतीति कैय्यटोक्तेः। अत्र किं पारमार्थिकस्यानुभाव्यत्वस्य निषेधस्साध्यः उतापारमार्थिकस्य । साध्यघटादावपि पारमार्थिकानुभाव्यत्वस्यापि भावात् ब्रह्मणस्तदभावसाधने दृष्टान्तासिद्धिरिति मत्वा द्वितीय पक्षं दूषयतिततश्चेति। अनुभाव्यत्वस्य संप्रतिपन्नत्वादिति भावः ।अनुभूतेरेकत्वेपि भाव्यत्वं घटादाविवनुभूतावप्यभ्युपगतमिति स्वाभ्युपगतमविरोधश्चेत्याह ।स्वपक्षेति ।अन्यथेति। ब्रह्मणोभाव्यत्वाभाव इत्यर्थः । न च वृत्यर्थतया शास्त्रसार्थक्यं । तथापि वृत्तेरेवाज्ञाननिवर्तकत्वे तु तस्यैव ज्ञानत्वादिति भावः । सामान्यतोऽनुभाव्यत्वमात्रनिषेधे साध्ये घटादौ व्यतिरेकव्याप्तिग्रह संभवेप्युक्ताबाधान्नतत्साधनसंभव इत्याहतत एवेति।\nव्युत्पत्तेरिति। व्युत्पत्तिः ज्ञानसंबंधः । शब्दस्य तज्जनकत्वं तत्संबंधः । चेष्टायास्तज्जन्यत्वं तस््याः प्रमाणत्वं लिंगतया बोध्यं ।अभिप्रायोज्ञानं आश्रयः ज्ञानं भयाद्युत्पत्तिश्चेत्यनन्तरं न स्यातामिति शेषः । अत्र भाष्यमुदाहरतितदेतदिति।\nवेद्यं न वेति।। वेद्यत्वाधीनसत्ताकं वेद्यत्वं न स्यात् । तदभावे वेदनमपि न स्यादिति जगदांध्यं स्यादिति भावः ।उत्तरत्रेति। ततश्चानुभाव्यत्वस्य क्वचित्त्वयाप्यंगीकारात् ब्रह्मणो मया तत्साधने कः प्रद्वेष इत्यर्थः ।सर्वानुमतेति। असाधारणाख्यास्याभासत्वस्य सर्वानुमतत्वकथनाउद्व्यतिरेक्यनुमानस्य स्वानभ्युपगमत्वं गम्यते । ततश्चच साधकं तु न संप्रतिपन्नं प्रत्युत बाधकमेवावगतमिति भावः ।तर्हीति ।वेद्यत्वेऽवेद्यत्वस्य मिथ्यात्वे तस्यवेद्यत्वमिति वेद्यत्वस्यावेद्यत्वसमर्थनार्थप्रयासो व्यर्थ इत्यर्थः ।अनुभूतावदि चेति। तादृश स्याध्यासवेद्यत्वेऽपि सत्वादसाधारण्यं स्थितमेवेति भावः ।तस्येति। स्वरूपस्यो भयसंप्रतिपन्नत्वादित्याद्यविद्यानिवृत्ति दूषणस्थले द्रष्टव्यमित्यर्थः ।पुनरपीति। वेद्यत्वस्यावेद्यत्वपक्ष इति वेत्यर्थः । प्रतीतिः - परज्ञानं जानामीति प्रतीतिः। आदिशब्देन शिष्याणामाचार्यप्रार्थनापि गृह्यते ।प्रयोजनस्येति। शेषः ।अस्मदिष्ट इति। अस्माकमनिष्टं न किं चिदित्यर्थः ।एतेनेति। वेद्यत्वमवेद्यत्वं वेति दूषणनिस्तारेणेत्यर्थः । अप्रसिद्धविशेषणत्वं साध्याप्रतिसिद्धिरित्यर्थः ।\nतत्रैवेति। वेद्यत्वंकिंचिन्निष्ठात्यंताभावप्रतियोगीति प्रयोग एव तस्यैव किंच्छिब्दार्थस्यैववेद्यत्वपर्यवसानाद्बाध इति भावः । किंचाकिंचित्वं किंचिन्निष्ठात्यंताभावप्रतियोगि न वा । न द्वितीय इत्याह ।किंचित्वधर्मेणेति। आद्येपि यन्निष्ठाभावप्रतियोगि \nतत्किंचिच्छब्द वाच्यं न वा नाद्य इत्याहन हीति। तथा च तत्र पुनरपि व्यभिचार इति भावः ।वेद्यत्वादेरपीति। वेद्य शब्दवाच्येषु धर्मशब्दवाच्येष्वपि वेद्यत्वाभावाद्धर्मत्वा भावाच्चाश्रयासिद्धिरूपासिद्धि प्रसंग इति भावः ।। द्वितीये आह ।किंचित्वाभावइति । तन्निष्ठेति। तुच्छनिष्ठात्यंताभाव प्रतियोगित्वेऽपि किंचिन्निष्ठत्यंताभाव प्रति योगित्वरूपसाध्यप्रसिद्धि रित्यर्थः । तथापि व्यभिचार इति भावः । किं च अनेनानुमानेन कस्यचिदवेद्यस्य सिद्धावप्यसाधारण्यंदुष्परिहरमित्याहकिं चेति। सामान्यतोप्यवेद्यत्वमनुभूतेरेवेति नासाधारण्यमित्याशंकतेहेतुवैभवादिति।वैभवोहीतरत्र बाधसाहित्यमिति भावः ।(घट) स्वयं प्रकाशइति। तथाचासाधारण्यं दुर्वारमिति भावः । तर्कस्या भासमान योगक्षेमत्वेनाप्रयोजकत्वमुक्त्वा सोपाधिकतयाप्यप्रयोजकत्वमाह किं चेति । अननुभूतित्वेनानु भूति लक्षणविरहोपाधिरित्यर्थः ।तदतिप्रसंगवाचकत्वादिति ।। (तदप्रयोजकत्वादिति)तन्निरूपितव्याप्ति शून्यत्वादित्यर्थः । ननु साधनव्यापकत्वान्नासावुपाधिरिति शंकामनूद्य परिहरतिनचानुभाव्यत्व इति । तदवस्थानेचेति।लक्षणमव्याप्तिर्लक्ष्यतावच्छेदकस्येतिभावः । अत्रापि भाष्यं संवादयति ।तदिदमुच्यत इति।\nव्याप्तिस्तर्काप्रतिहतिरित्यादि तर्कांगपंचकमध्ये प्रथमागंवैकल्यमुक्तवा द्वितीयांगवैकल्यमाहकिंचेत्यादिना। उक्ततर्कमूव्याप्तौ तुच्छत्वमुपाधिरिति शंकते ।तुच्छत्वात्तत्रेति । साध्यसमेति। वस्तुतस्साध्यव्याप्तिरेव नास्ति कुतः समव्याप्तिः घटादौव्यभिचारादिति भावः । खपुष्पत्वाद्यवच्छिन्नाननुभूतित्वे व्यापकं तुच्छत्वमुपाधिरिति शंकतेतत्रत्यमिति। तस्यानुभाव्यत्वेऽननुभूतित्वं स्यादित्यत्राप्यवच्छिन्न साध्य व्यापकं घटत्वादिकमुपाधिस्यादित्याहतर्हीति। ननु तुच्छत्वं ह्याश्रयाभावः । तस्यावच्छिन्न साध्यव्यापकस्याप्युद्भूतरूपत्वप्रयोजकत्वं व्याप्तिमत्वाद्युक्तं नतु घटत्वादेरित्याशंकते ।आश्रयाभाव इति । व्याप्त्येति। यत्रानुभाव्यत्वं तत्राननुभूतित्वमिति शुद्धसाध्य व्याप्तिः विशेष इत्यर्थः ।सहचारमात्रस्येति। व्याप्तिः किं सहचारमात्रात् यद्वा तर्कसहकृतात् । नाद्य इत्याहसहद्वारमात्रस्येति। व्यभिचारिसाधारण्येनव्याप्तिप्रयोजकत्वाभावादित्यर्थः । द्वितीये आहनहीति। प्रत्युत व्यभिचार एव स्फुट इत्याहसाहित्यमेवेति।\nअनुमानस्य बाधमप्याहकिंचेति। त्वयानुभाव्यत्वेन सिसाधयिषिताया एव अनुभाव्यत्वमवश्यं भाव्यं । अन्यथानुभूतेस्तुच्छत्वेन सर्वशून्यत्वप्रसंगात्तथा व्यभिचारादनुभाव्यत्वस्योपाधित्व मननुभूतित्व व्याप्यत्वं नास्तीत्यर्थः । शंकतेअनुभाव्यत्वस्येति।तथापीति। स्वप्रकाशायास्तस्याः एवं रूपत्वाभावात्संविदन्तरं विषयत्वमावश्यकमिति भावः ।\nउक्तार्थे भाष्यं संवादयतिइदमखिलमिति । अनुभूतित्वनिबंधनमिति। अनुभूतित्वे उपाधिरित्यर्थः ।अस्येति।अज्ञानविरोधित्वस्येत्यर्थः ।\nनचेति। साधनमननुभूतित्वप्रसंजकतयाभ्युपेतं । अनुभाव्यत्वमित्यर्थः । नन्वालोकादवज्ञानविरोधिनि साध्यव्यापकतेत्यत्राहसाक्षादिति। आलोकादेर्ज्ञानद्वारैवाज्ञान विरोधित्व मिति भावः ।अनुभाव्यत्व इति। तथा च साधनव्यापकत्वादज्ञानविरोधित्वं नोपाधिरिति भावः एवमपि साध्यव्यापकत्वसंदेहात्संदिग्धोपाधित्वं दुर्वारं । तथाप्यनुभूतिरनुभाव्या भवितुमर्हतिअज्ञान विरोधित्वादिति। प्रतिरोधमाह ।अनुभाव्यत्वेपीति। ननु प्रतिरोधो न संभवति असत्वेनसोपाधिकत्वादित्याशंकते तत्रत्यमननुभूतित्वं तत्प्रयुक्तमित्यादेर्दूषणेनोक्तप्रायमित्याहअसत्वप्रयुक्तमिति ।एवमिति। अत्रानुमानद्वयमभिप्रेतं । \"\"अनुभूतिरनन्याधीनस्वधर्मा'' - \"\"अनन्याधीनस्वव्यवहारा'' वा \"\"स्व संबंधादर्थान्तरे तद्धर्महेतुत्वात् '' \"\"स्वसंबंधादर्थान्तरे तद्वयवहार हेतुत्वात्'' रूपवदिति । तत्रायं निष्कर्षः \"\"तद्धर्मजनकतावच्छेदकनिरूपितस्वजातीयानपेक्षपरगतस्वोत्पाद्यधर्मजन्यतावच्छेदकनिरूपित धर्मसजातीयस्वगतयावद्धर्मा'' \"\"परत्र तद्वयवहारजनकतावच्छेदकधर्मनिरूपितसजातीयानपेक्षतद् व्यवहारजन्यतावच्छेदक धर्मनिरूपित सजातीय यावत्स्वव्यवहारेति वाद्रव्यसाक्षात्कारहेतुरूपवदिति। विस्तरस्तु श्रुतप्रकाशिकायां द्रष्टव्यः । एवं चानुमानद्वयमप्यनुभूतिनिष्ठज्ञाततामात्रस्य च तद्वयवहारमात्रस्य च ज्ञानान्तरानपेक्षत्वेन अनुभाव्यत्व एव पर्यवसानादित्यभिप्रायेण दोषमाहअवेद्यत्वविवक्षायामिति। पूर्वदोषास्तुच्छत्वादय अवेद्यत्वे बाधकत्वमाहआगमेति। आगमस्य बाधः वैयर्थ्यंमित्यर्थः ।\nतदुपपादयति ।यदिहीति। तत्वावेदकशास्त्रं - वेदान्तशास्त्रं । नेति । शास्त्रं - शास्त्रयोनित्वात् (ब्र.सू.1.1.3) )तत्वोपनिषदमित्यादिनाब्रह्मणः प्रमाणान्तरवेद्यत्वनिषेधाद्वेदान्तवेद्यत्वमेव वक्तव्यं । तद्वेद्यत्वाद्यभावे तेषामर्थान्तरबोधने सामर्थ्या भावाद्ब्रह्मबोधने नैरर्थक्यमापद्येरन्निति भावः । ननु ब्रह्मणः स्वयं प्रकाशत्वेपि तस्याज्ञानाविरोधित्वादध्यसनिवर्तकत्वाभावेन तन्निवर्तकापरोक्ष्यवृत्तेर्वेदान्त साध्यतया वेदान्तानांसार्थक्यं । \nवेदान्तजन्यवृत्यधीना ज्ञानानिवर्तकत्वमेव जिज्ञासासूत्रादेर्विषय इत्याशंकते ।ब्रह्मण्यध्यस्तेति।स्वप्रकाशतया सर्वदा भासमान ब्रह्मविषयत्वादनुवाद्यत्वोक्तिः । वृत्तेरप्रकाशात्मकत्वात्तदवच्छिन्न चैतन्यविषयत्वस्य व्यावहारिकभेद एवेति ब्रह्मण्यावश्यकत्वा वेद्यत्वमवर्जनीयमेवेत्याहतथापीति । तस्यापीति। विलयो - निषेधः । तत्प्रतिपादकत्वेन तत्वावेदकत्वमिति भावः । किं च किमुपहितस्य वेद्यत्वनिषेधः उतानुपहितस्य । नाद्यः उपहितस्येदानीं वेद्यत्वांगीकारेण तन्निषेधेव्याघातात् । नद्वितीयः । अनुपहितस्य व्यवहारानर्हतया तत्रावेद्यत्वप्रतिज्ञादेरप्यसंभवादित्याहअत इति।ननु ब्रह्मणो वेदान्तजन्यज्ञानविषयत्वाभावेपि तद्ज्ञानाभासे जीव ब्रह्म भेदे ब्रह्मव्यतिरिक्त मिथ्यात्वे च स्वेनैव भासमानं ब्रह्म तटस्थतयावच्छेदकं स्यात् । इदमेवावच्छेदकत्वं \"\"द्रष्टव्य ( ) इत्यत्रोच्यते ।\nननु ज्ञानविषयत्वंशंकतेनन्विति। अवच्छेदकत्वं व्यावृत्तिबुद्धिजनकत्वं । नन्वच्छेदकमिति बुध्यापि ब्रह्म न विषयीक्रियते।किं तु अवच्छेदकत्वमेव तद्ज्ञानाविषयीभूतमपि ब्रह्म स्वेनैवभासमानतटस्थं सदवच्छेदकत्वं व्यावर्तयतीत्यत्राहअन्यथेति। तथा च स्वप्रकाशपदेन अवच्छेदकपदेन च ब्रह्मणो प्रतिपादनात् तत्पदद्वयं व्यर्थमित्यर्थः। किंच स्वप्रकाशादिपदानां ब्रह्मबोधकत्वस्योक्तत्वात् तन्नयायेनान्यत्व प्रतिपादकवेदान्तवाक्यस्थपदानामपि ब्रह्मबोधकत्वात् तदपि वाक्यं स्वांशेवैयर्थ्यमवेद्यत्वमेव ेसाधयतीत्याह ।तस्मादिति।\nनन्वननुभाव्यत्वपदेपि श्रुतिबोधोस्तीति शंकतेनन्विति।न शब्दगोचर इत।ि अत्र यद्यपि शब्दप्रतिपाद्यत्वमेव निषिध्यते । तथापि प्रमाणान्तरावेद्यतवाच्छब्दवेद्यत्वस्यापि निषेधादवेद्यत्वपर्यव सानमिति भावः । अवेद्यत्वपक्ष एव ताःश्रुतयो बाधिता स्यादित्याहभवतो वेति। बाधमेवशंकापूर्वमुपपादयतिस्वरसप्रतीतमिति। यद्बलमादाय अवेद्यत्वं ब्रूषे तद्बलादेव वेद्यत्वं सिध्यतीत्याहअमतेति।अज्ञातादि शब्दैः ब्रह्म स्वरूपाप्रतिपादन इत्यर्थः ।प्रागुक्तेति। अन्यथा स्वप्रकाशानुवादनैरर्थ्य प्रसंग इत्युक्तप्रकारेणेत्यर्थः । अवेद्यत्वस्य स्वरसतः प्रतीतिवत् वेद्यत्वस्यापि स्वरसतः प्रतीतेःपरस्परविरोधादनन्वयः ।\"अमत'मित्यादिना स्वरूपाप्रतिपादने\"मत'मित्यादिकृत्स्नानर्थक्यमित्यर्थः ।नन्वमतस्योपक्रमे प्रतिपादितत्वादमतत्वेन मतत्वमेवमतमित्यनेन प्रतिपाद्यते । अमतं इत्यत्रापि नत्वाकारान्तरेण मतत्वं निषिध्यते । अतोऽनान्वयो न वैयर्थ्यमितिशंकते ।अमतत्वेति। नमतत्वांगीकारेपि स्वरूपे मतत्वस्य सिद्धत्वादमतत्वस्य बाधितत्वादमतत्वेन मतत्वमेव न संभवतीत्यन्वयः । अमतत्वांगीकारे वैयर्थ्यं च प्रतीत्य भावात् तदवस्थमिति परिहरति ।किमत इति। सामान्यतो मतत्व निषेधकशब्दः स्वाधीनमतत्वमपि निषेधतीति न मतत्वापादनमिति शंकते ।अमतत्वमिति । तथा सतीति। ब्रह्मणोमतत्व विशिष्टतया बोधना भावात् ब्रह्मण्यमतत्वं प्रतिपन्नमेव स्यादित्यर्थः । अस्त्वमतत्वेन ब्रह्मणः प्रतिपादनं । तथापि मतत्वस्याप्रतिपादनात् नानन्वय इति शंकतेतथापीति। नन्वमतशब्देन न मतत्वमपि प्रतिपाद्यते इति चेत् तत्राहमतत्व व्यपदेश इति। अहृदयमित्यर्थः ।हन्तेति।ब्रह्मतात्पर्यविषयेति। इति प्रतीतिविषयत्वस्यस्फुटत्वादिति भावः ।अस्मत्पक्ष इति। वेद्यत्वपक्ष इत्यर्थः।आकारितंआकारविशिष्टं ।वस्त्वंतरेति। चाक्षुषत्वादिप्रयोजकरूपादिविरहेण प्रत्यक्षाद्यगोचरतयेत्यर्थः ।अपरिच्छिन्नेति। गुणविभूत्यादिभिः परिच्छिन्नो न भवतीत्यपरिच्छिन्नः सचासौ विषयवेद्यं ब्रह्म अपरिच्छिन्नत्वात्परिच्छिन्नतया मतं न भवतीत्यर्थः । तत्प्रसादं विना । अमृतत्वमादिशब्दार्थःनिर्व्यूढमिति। विजानतामपि परिच्छिन्नतया न ज्ञातमित्यर्थः ।विज्ञातारमिति।ज्ञातव्यत्वमात्रनिषेधकेनेति। हेतापायोगात् भगवत्प्रसादसहकृतन्यायोप ब्रृंहितवेदान्तैरेव ज्ञातव्यत्वं विवक्षितमिति भावः ।एवमिति। सापिश्रुतिः प्रमाणान्तराग्राह्यविषयेत्यर्थः । येन ब्रह्म इदं सर्वं विजानाति मुक्तो भवति तं प्रत्यक्षादिषु मध्ये केन विजानीयात् भगवत्प्रसादरहितेन न केनापि गृह्णीयादेवेत्यर्थः ।प्रकरणादौ व्यक्तमिति । \"\"सैषानंदस्यमीमांसा भवतीति''(तै.भृगु - 4) उपक्रमादिति भावः ।अन्यथेति। अवेद्यत्व परत्व इत्यर्थः ।यच्छब्दाभिरिति।\"\"यतो वाचोनिवर्तन्ते''त्यत्र यच्छब्दानंदशब्दादिभिरित्यर्थः ।विद्वानिति। अप्राप्तत्वाद्वेदनं विधीयत इति भावः । धर्मपदयोजनामाहनिकृष्टेति। देवादिशब्दानां शरीरजीवविशिष्टगोचरत्वादिति भावः ।एवमन्यानपीति।(श्री.भ.गी.7 - 26)यद्वाचानभ्युदितं । अगृह्यो न गृह्यते (केन 1 - 4)न ग्राहयःकेनचित्क्वचित् \"\"मां तु वेद न कश्चने''त्यादीतिविवक्षितानि प्रमाणान्तराणि प्रकाश्यत्वादिलिंगकानुमानानि । श्रुत्यंतरं ।ब्रह्मविदाप्नोति (तै.आ.1)इत्यादि ।यद्वाचानभ्युदितं ( केन 1.4)इत्यत्रतदेव ब्रह्म त्वंविद्धि (केन.1 - 4 )इति वाक्यशेषः ।अगृह्यो न गृह्यतेत्यत्र स एव वेतिवेति इत्यात्मा ग्राह्य इति वाक्यशेषः ।वावयस्थ पदान्तराणि तदुपस्थापकानि पदानि ।आगमबाधादिकं किमिति भाष्ये नोक्तमित्यत्राहअनुभाव्यत्व इत्यादिना। ब्रह्मज्ञानाय वेदान्तशास्त्रं व्याकुर्वन् स्वक्रियाव्याघातं कथं न जानीयादित्यर्थः ।।\n।। वत्सजलधिकौस्तुभनृसिंहगुरुसुतेन सिंहदेवेन कृतायां शतदूषणीटीकायां विंशोवादस्समाप्तः ।।"
              }
            ]
          },
          {
            "verse_number": 21,
            "original_text": "21 संविदनुत्पत्तिदूषणवादः",
            "commentaries": [
              {
                "author": "Vedanta Desika (original text)",
                "commentary": "21 ---\n \n  \"21 संविदनुत्पत्तिदूषणवादः\" \n।।अथ संविदनुत्पत्तिदूषणवादः एकविंशः ।। 21।।  \nविविधविषयाकृष्टैर्वागादिभिस्सुलभागसां स्वयमुपनतं स्वान्तर्घ्वान्तं चिरस्य निरस्य नः ।  \n\nभगवति हरौ प्रत्यक्तत्वान्तरात्मनि निर्भरप्रसृमरसुधाधाराकारा प्रसीदतु शेमुषी ।।  \nये तु स्ववचनविरोधजालमप्यवधीरयन्तः सर्वसाक्षिकामपि संविदुत्पत्तिं प्रतिक्षिपन्ति, तान्प्रति ब्रूमः ।  \nकिं   \nघटादिविषयप्रकाशात्मिकाया एव संविद उत्पत्तिः प्रतिक्षिप्यते? उत सकलविषयविरक्तायाः कस्याश्चिदन्यस्याः? नाद्यः, घटादीनामप्यनुत्पत्तिमत्त्वप्रसंगात् ।  \nनहि तदुत्पत्तेः प्रागेव तद्विषया प्रत्यक्षसंविदस्मदादीनां सम्भवति ।  \nअन्यथाऽस्मदादीनामपि सर्वदा सर्वज्ञत्वप्रसङ्गात् ।  \nननु पूर्वं स्वरूपेणावतिष्ठते, पश्चात्तु सामग्री वैचित्र्यात्तत्तद्घटादिविषया भविष्यतीति चेन्न; सत्यां संविदि सामग्र्या एवानपेक्षणात् ।  \nतत्तद्घटादिविषयीकरणलक्षणसम्बन्धार्थं तदपेक्षेति चेन्न; सामग्रीविशेष प्रतिनियतसंवित्स्वरूपातिरिक्तसम्बन्धकल्पने प्रमाणाभावात् ।  \nसंवित्स्वरूपनित्यत्वे श्रुतिसिद्धे सामग्री वैयर्थ्यपरिहाराय तत्कल्पनमिति चेत्, स किं संविदि साध्य आकारः? उतानादिसिद्धं संवित्स्वरूपमेव? तत्र सधर्मकत्वसविकारत्वादिभीरुणा भवता प्रथमः पक्षो न कक्षीकार्यः . आरोपितधर्मविकारान्वयाददोष इति चेन्न; आरोपस्यैव विषयीकरणात्मकस्य निरूप्यमाणत्वात् ।  \nयदि हि विषयीकरणमप्यारोपितम्, तर्हि तद्विषयविषयीकरणान्तरापेक्षयाऽनवस्था ।  \nक्वचिद्वा विषयीकरणस्य सत्यत्वेन प्रागुक्तो दोषः ।  \nन च विषयीकरणमारोपितमप्यविषय इति वाच्यम्; व्याघातात् ।  \nनापि विषयीकरणान्तरमन्तरेण स्वरूपेणैव तत्प्रकाशत इति वाच्यम्, तत्रैव सामग्रीनैरपेक्ष्यप्रसंगेन सर्वदा संविदस्तद्विषयत्वे तत्सम्बन्धि घटादेरपि सर्वदा प्रकाशप्रसङ्गात् ।  \n\nकिंच विश्वव्याप्तायामनादौ संविदि तत्तदधिष्ठानतया भासमानायां सम्बन्धार्थं सामग्रीगवेषणमिति भवतो न युज्यते; न ह्यसंविदध्यस्तो घटादिलक्षणः कश्चित्समस्ति भवताम्; न च घटादिः सामग्रयऽधीनसंबन्धलक्षणमात्रसिद्धसत्ताकः ।  \nअतो यावदुत्पत्तिविनाशं घटादिप्रकाशो दुर्वारः ।  \nप्रकाशत एव कस्मैचिदिति चेन्न; सर्वस्मैप्रसङ्गात् ।  \nएकस्यामेव हि संविदि विश्वारोपो भवताम् ।  \nअनन्तसंविदध्यासात्प्रकाशाप्रकाशोपपत्तिरिति चेन्न; घटादिविषयसंविदामध्यस्तत्वे संविदन्तरानुपलम्भे च शून्यवादप्रसंगात् ।  \nसत्यां संविदि नानात्वमात्रमध्यस्तमिति चेत्, तथा सति सर्वत्र सर्वविषयप्रकाशो दुर्वारः, सर्वेषु प्रतिमाचन्द्रेषु कलङ्कप्रकाशवत् ।  \nयस्तु दृग्दृश्ययोस्सम्बन्धानुपपत्त्या विश्वमपह्नोतुमीहते,स कथं तत्सम्बन्धार्थं प्रयतते? अतः संविदनुत्पत्तिवादिनामप्रकाशो वा यावत्सत्तं तत्प्रकाशो वा दुष्परिहरः ।  \nप्रागभावरहितायास्संविदः कथमुत्पत्तिरिति चेन्न; उक्तानुपपत्त्यैव तद्वत्त्वात् ।  \n\nननु न तावत्संविदा स्वप्रागभावग्रहः, स्वप्रागभावस्थितौ संविदनुत्पत्त्या ग्राहकाभावात् ।  \nतदपक्रमे तु विषयाभावादेव तद्ग्रहणायोगात् ।  \nनापि संविदन्तरेण तद्ग्रहः, निष्प्रतियोगिकाभावग्रहणायोगात् ।  \nप्रतियोगिन्याश्च संविदस्स्वतस्सिद्धायास्संविदन्तरविषयत्वायोगादिति ।  \nनैवम्, स्वतः परतश्च तद्ग्रहोपपत्तेः ।  \nस्वतस्तावत् एतावन्तं कालं न किंचिदहमज्ञासिषमिति योऽयं प्रत्ययः, स हि सामान्यतः पूर्वकालवर्तिनं स्वात्माभावमपि गृह्णाति ।  \nन चातीतस्य प्रागभावस्य कथं विषयीकार इति वाच्यम्, अस्मदादिप्रत्यक्षज्ञान व्यतिरिक्तज्ञानेषु त्रिकालवर्तिनामपि ग्रहणात् ।  \nन चातीतस्यासतो ग्रहणादप्रमाणत्वम्, अतीतस्यापि स्वकाले सत्त्वात्, अन्यथा वर्तमानस्य पूर्वोत्तरकालासत्त्वेन तद्ग्राहिणोऽप्यसद्ग्राहित्वेना प्रमाणत्वप्रसङ्गात् ।  \nगृह्यमाणवैपरीत्याभाव एव हि प्रामाण्यम्, न पुनर्ग्राह्यस्यग्रहणसमकालत्वम् ।  \nअन्यथा भवन्मतेनार्निवचनीयरजतसमकालवर्तिन्या रजतभ्रान्तेः प्रामाण्यप्रसङ्गात् ।  \n\nसंवित्प्रागभावग्राहकं किमिदं प्रमाणमिति चेत् यद्धवद्यभावग्राहकं तदेव ।  \nप्रत्यक्षानु प्रविष्टतया वा पृथक्प्रमाणात्मिकया वा योग्यानुपलब्ध्या घटाद्यभावग्रह इति चेत् ।  \nइहापि तथैव ।  \nअतिक्रान्तैवानुपलब्धिकाले कथमुपकुर्यादिति चेन्न; स्मृत्यभावकल्पितया प्राचीनयैव तया तत्सिद्धेः, प्रातर्गजाभावादिविज्ञानवत् ।  \nतद्वदत्रापि प्रमाणसंज्ञाविशेषो यथारुचि प्रक्षिप्यताम् ।  \nन च संस्कारविलयात् स्मृत्यभावः; प्रबलतरसुखदुःखकालदैर्ध्यादिसंस्कारतिरस्कारकाभावे तदयोगात् ।  \nन च सुषुप्त्यादय एव संस्कारोच्छेदकाः, तथा सति पूर्वदिनाद्यनुभूतस्यास्मरणप्रसङ्गात् ।  \nतथा च सुप्तोत्थितः शत्रुमपि मित्रतया प्रतिपद्येत, पु(त्र)त्रीमपि, कलत्रतया, श्रोत्रमपि नेत्रतयेति विश्वविप्लवः ।  \nन च विषयप्रकाश विरहादहंभाव विगमाद्वा संस्कारानुत्पत्त्या तदस्मृतिः, अर्थान्तरा प्रकाशासद्भावयोः प्रकाशमानसंस्कारोत्पत्ति प्रतिबन्धकत्वेऽतिप्रसङ्गात् ।  \nन चाविशदप्रकाशरूपत्वादस्मृतिः, सर्वदा संविदंशस्यास्मरणप्रसंङ्गात् ।  \nन हि संविदंशे वैशद्यं तवास्ति, नित्यमेव निर्धर्मकत्वात्   \n।  \nविषयाश्रयोल्लेखाद्वैशद्ये तत्समृतिरिति चेत्, तदपि न; वैशद्यमन्तरेणाप्यन्धकाराद्यनुभूतवस्तुमात्रादिषु स्मृतिदर्शनात् ।  \n\nतदेवं स्वतस्तत्प्रागभावग्रह उपपादितः ।  \nपरतोऽपि तत्प्रागभावग्रहः संविदो वेद्यत्वसमर्थनादेव सिद्धः ।  \nअन्यथा त्वद्वाक्यजन्यापि संवित्तत्प्रागभावस्य दुर्ग्रहत्वं न साधयेत्, संवित्प्रागभावदुर्ग्रहत्वग्रहणे संविद्ग्रहणावश्यंभावात् ।  \nस्वप्रकाशस्वरूपमेव प्रतियोगित्वेनोपजीव्य तत्प्रागभावदुर्ग्रहत्वं साध्यत इति चेत्, एवं तर्हि तत्प्रागभावग्रहेऽपि   \nतदेवोपजीव्यताम् ।  \nकिंच, प्रतिवादिनः शिष्याणां च त्वत्सिद्धान्तार्थज्ञानमनुत्पन्नं मत्वैव त्वया वाक्यं प्रयुज्यते, स्वयमपि कदाचिद्गुरूपदिष्टं प्रतिवादिनिर्दिष्टंवाऽर्थमजानानो न जानामीत्येव भाषसे, जिज्ञाससे चः; एवं मूर्खपण्डितविभागोऽपि लोके बहुलमुपलभ्यते ।  \nतदेतदखिलं ज्ञानप्रागभावग्रहाभावे कथं घटेत? ज्ञानादिविधिशास्त्रं च कथं जीवेत्? तदेवं स्वस्मिन्वर्तमानस्य भविष्यत्संवित्प्रागभावस्य ग्रहणं योग्यानुपलब्ध्या जायते, अतीतस्य तु स्मरणानुमानादिना ।  \nपरगतस्याप्यनुमानादिनैव ।  \nअतः स्वतः परतोऽपि सिद्धः संविदः प्रागभावः ।  \n\nननु भवद्भिरपि धर्मभूतज्ञानस्यापि स्वरूपनित्यत्वमभ्युपेतम्, ततश्च तत्प्रागभावतदुत्पत्तयादि समर्थनेऽपसिद्धान्त इति चेन्न; अस्माकं धर्मभूतज्ञानस्य सधर्मकत्वादवस्थाविशेषवत्त्वात्तत्तदर्थं सामग्रीसमागमोपपत्तेः ।  \nतत्तत्प्रकाशात्मकावस्थाविशेषेषु च प्रागभावोत्पत्त्यादिबुद्धेरुपलम्भ विरोधाद्यभावात्, अपसिद्धान्ततानवताराच्च ।  \nअनुभूतेरवस्थान्तरापत्तिरेव न सम्भवति, अजत्वादेवेति चेन्न; स्वरूपानुत्पत्तिमात्रस्य भवदभिमताविद्यया अस्मदभिमतप्रकृत्यादिभिश्च व्यभिचारात् ।  \nसमस्तव्यतिरिक्तत्वे सतीति तर्ककौशलम्, अन्ततोऽप्रयोजकत्वं च ।  \nअवस्थान्तरापत्तिराहित्यस्य हेतुत्वेसाध्याविशेषात्, मिथ्याभूतावस्थान्तरनिषेधेऽपसिद्धान्तात्, सत्यावस्थानिषेधे च व्यतिरेकव्याप्तेर्भग्नत्वात् ।  \nयत्सत्यावस्थाविशिष्टं तज्जायते, यथाघट इति हि सा ।  \nन च घटादेः सत्यावस्थाविशिष्टत्वं त्वयाऽभ्युपगम्यते ।  \nएतेनानुभूतेर्विनाशनिषेधोऽपि प्रत्युक्तः, प्रागुक्तप्रकारेण प्रत्यक्षादिबाधाच्च ।  \nयदि घटाद्यनुभूतिर्न विनश्येत्, तर्हि सुषुप्त्याद्यनुपपत्तिः, भवत्पक्षे मोक्षानुपपत्तिश्च ।  \nविद्यामानायां तस्यां विषयोल्लेखविलक्षणावस्था विशेषस्य प्राग्वदेव दुष्प्रतिपादत्वात् ।  \nप्रध्वंसेऽपि ग्राहकभावचोद्यं प्राग्वदेव परिहर्तव्यम् ।  \nन च स्वरूपनित्यत्वे प्रघ्वंसानुपपत्तिः, घटादिष्वपि सत्कार्यवादिभिस्तथैव प्रध्वंसस्य निर्वहणीयत्वात् ।  \nउक्तं च भाष्ये - \"तमिममिन्द्रियद्वारकज्ञानप्रसरमपेक्ष्योदयास्तमयव्यपदेश ''(श्री भाष्यं, जिज्ञा) इति ।  \nनापि द्वितीयः,अहमर्थविलक्षणाया निर्विषयायास्संविदोऽनुपलम्भनिरस्तत्वात् ।  \nमुक्तौ निर्विषयत्वस्यान्यत्र प्रतिक्षेपात् ।  \nस्वापमदमूर्च्छासु निर्विषयसंविदुपलम्भोऽस्तीति वाङ्मात्ररूपत्वात् ।  \nअहमर्थस्य तु स्वरूप मात्रप्रकाशात्मकस्य विषयान्तरविरहेऽपि घटादिविषयग्राहिसंविद्विलक्षणतया तदाश्रयतया च प्रतिपन्नस्य भवता संविद्विलक्षणतयाऽहङ्कारग्रन्थित्वाभ्युपगमात्; पक्षान्तरे तु तद्वदेव तद्धर्मभूतसंविदोऽपि सर्वदा निर्विषयत्वसाधनस्योपलम्भनिरस्तत्वात् ।  \nसुषुप्तौ तु निर्विषयायास्तस्याः प्रकाशादर्शनात् ।  \nस्वमात्रप्रकाशस्याप्यहमर्थस्वरूपस्यास्माभिःप्रत्यक्त्वानन्दत्वादिविशेषवत्तयैव स्वतः प्रकाशत्वाभ्युपगमेन क्वचिदपि निर्विशेषप्रकाशानभ्युपगमात् ।  \nयद्यप्यस्मत्पक्षे सुषुप्त्यादिषु धर्मभूता संविन्निर्विषया, तथाऽपि साश्रयत्वादिभिस्तदानीमपि न निर्धर्मकत्वम् ।  \nविषयरहितायास्तु तस्यास्तदानीं न प्रकाशमिच्छामः, येन प्रतिसन्धानप्रसङ्गचोद्यान्न मुच्येमहि ।  \nउक्तं हि भाष्ये - यत्त्वनुभूतेस्स्वयंप्रकाशत्वमुक्तम्, तद्विषयप्रकाशनवेलायां ज्ञातुरात्मनस्तथैवे''(श्री भाष्यं,जिज्ञा) त्यादि ।  \nयच्चानुमानम् - \"अनुभूतिरनुत्पन्ना, अनुभूतित्वादि''त्यादिकम्, तदप्युपपादितप्रत्यक्षादिसमस्तप्रमाणबाधितम्, प्रागुक्तप्रतिकूलर्तकजालप्रतिहंत च ।  \nकेवलव्यतिरेकिभङ्गश्चान्यत्र कृतः ।  \nघटादिविषयोल्लेखरहित स्वरूपमात्रपक्षीकारे चाश्रयासिद्धिर्वा सिद्धसाधनं वेत्यादिदूषणमूह्यम् ।।  \n।।इति श्री कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां संविदनुत्पत्तिदूषणवादः एकविंशः ।। 21 ।।"
              },
              {
                "author": "Nrisimharaja",
                "commentary": "21 ---\nपूर्ववादे प्रतिज्ञादिजन्यज्ञानविषयतया चाऽननुभाव्यत्वं निराकृतं । तदनुपपन्नं । अनुभूतेरूत्पत्तिविनाशयोर भावेन प्रतिज्ञादीनामनुभवाजनकत्वादित्याक्षेप संगतिमपेक्षयोत्पत्ति विनाशौ निरूपयन् वादार्थं संगृह्णातिविविधेति। विषयाः शब्दादयः । वागदीत्यादिशब्देन चक्षुरादीन्युच्यन्ते । चिरस्य विभर्ति प्रतिरूपकमन्यथा अचिरेणेत्यर्थः । प्रत्यक्त्तत्वं जीवः । तस्यान्तरात्मा - परमात्मा - \"\"यस्यात्मा''(बृह - 5 - 7 - 22 ) इति श्रुतेः ।प्रसृमरता - प्रसरणशीलता प्रसरणनिरूपावस्था योगित्वेनोत्पत्त्यवगमात् वादार्थस्सूचितः ।।\nये पुनरिति। प्रतिवादिनश्शिष्याणा चेत्यादिना वक्ष्यमाण स्ववचनविरोधः घटादिविषयप्रकाशात्मिकाया इति।अहमर्थधमर्भूताया इति। विवक्षितं तेन तदभिमतसंविदो घटादिप्रकाशात्मकत्वेपि कोट्यंतराद्भेदः सकल विषयः ।विरक्ताकारा इति। स्वत इति शेषः अनहमर्थधर्मायाः निर्धर्मकाया निराश्रयाया इत्यर्थः । अनुवृत्तिप्रसंगमुपपादयतिन हीति। विषयप्रागभावकाले ईश्वरयोगिव्यतिरिक्तानां सन्निकर्षाभावात् प्रत्यक्षं न संभवतीत्यर्थः । ईश्वरप्रतीतिवदस्मदादीप्रतीतेरपिनुत्पन्नविषयतास्त्वित्याशंक्य तथा सति कारणापेक्षाविरहात् सर्वदा सर्वेषां सर्वज्ञतास्यात् इत्याहअन्यथेति। ननु पूर्वं घटादिविषयकत्व रहिता संवित् तत्तद्विषयेंद्रिय सन्निकर्षादिसामग्रीवशात्तत्तद्घटादि विषया भविष्यतीति शंकतेनन्विति।किं सामग्री वैचित्र्यं यद्घटादि विषयकं ज्ञानमुत्पद्यते उत विषयीकरणलक्षण संबंधः । नाद्य इत्याहसत्यामिति।द्वितीय्यमाशंकतेतत्तदिति। तत्तत्प्रत्यक्षादि सामग्रयनन्तरं साक्षात्करोमीत्यन्वयादिदर्शनात् संविदर्थत्व कल्पनमेव सामग्र्यायत्तं । न तु संबंधांतरमपि कल्पयित्वा तदर्थत्वकल्पनमित्याहनेति। ननु नहि\"\"द्रष्टुर्दृष्टेर्विपरिलोपो विद्यते'' \"\"न विज्ञातुर्विज्ञाते र्विपरिलोपो विद्यते'' \"\"प्रकाश्यन्ते न जन्यन्ते'' (विष्णुध.104 अ)इत्यादिभिः संविदो नित्यत्वावगमादन्वय व्यतिरेकावपि स्वरूपातिरिक्त संबंधादिकल्पनीयं तावतापि सामग्र्यासार्थक्यमेवेति शंकतेसंविदिति।किमिति संबंध इति।शेषः ।साध्याकारोऽपि श्यामिकेव धर्मोवास्यात् क्षीरस्य दधिभाव इव विकाराे वास्यात् उभयथापि न संभवतीत्याहतत्रेति।आदिशब्देनाेत्पत्यादिः ।धर्मविकाराददोष इति। वेदाः प्रमाणमितिवन्निरूप्यमाणत्वात् निरूपणेन विचारेण निरस्यत्वादित्यर्थः । पर्यायेण गच्छति पर्याययतीतिवत्\"\"प्रातिपदिकात्धात्वर्थ'' इति णिच्। निरासप्रकारं दर्शयतियदि हीति। आरोपविषयत्वमारोपितत्वं ।तथा चारोपितस्य विषयीकरणस्य विषयीकरणान्तरमपेक्षितं तन्मिथ्याभूतं सत्यं वा नाद्य इत्याहविषयीकरणमिति।तद्विषयीकरणान्तरापेक्षयेति। आरोपित प्रथम विषयीकरणान्तरापेक्षया इत्यर्थः ।न प्रागुक्तो दोष इति। किन्त्वपसिद्धान्त इति शेषः । यद्वा सत्यत्वेन सत्यतया प्रागुक्तोदोषः सामग्र्य एव नापेक्षणादित्युक्तो दोष इत्यर्थः ।व्याघातादिति। आरोपितत्वं नाम आरोपविषयं तस्या विषयत्वोक्तौत इत्यर्थः । ननु संवित् घटादि प्रकाश एव विषयीकरणमपेक्षते । न तु विषयीकरणेपि स्वरूपस्यैव तत्प्रकाशात्मकत्वादिति शंकतेनापीति।तत्रैवेति। विषयीकरणविषये सामग्रीनरैरपेक्ष्यान्नित्यभूतायास्संविदः सर्वदा तद्विषयत्वे विषयीकरणस्य सर्वदाभानात् विषयभानं विना तद्भानायोगात् घटादीनामपि सर्वदा भानप्रसंग इत्यर्थः ।\nकिंच विश्वव्याप्तायां नित्यायां च सर्व देशकालवर्तिपदार्थाधिष्ठानत्वयोग्यायां संविदि प्रयंचाध्यासं अवोचः । अस्मिन्कल्पे अहमर्थधर्मभूतायां तादृश्यां संविदि अध्यासो वाच्यः । तदतिरिक्तसंविदध्यासे एतत्संविदाभानायोक्तः । ततश्चाधिष्ठान भूतयया तया संविदा घटादीनां भानावश्यंभावात् कादाचित्कसंबंधापेक्षाविरहात् न तदर्थं सामग्र्यपेक्षेत्याहकिं चेति। नन्वधिष्ठान भूतायापि संविदा सामग्रयधीनसंबंधदशायामेव घटादिर्भासते नान्यथेत्यत्राहन चेति। मिथ्यार्थस्यभाने नियतसत्ताकत्वात् घटादेसन्निकृष्टदशायामेव त्वं स्यात् नान्यथा । तच्च प्रमाणविरुद्धमित्यर्थः । ननु \"\"दृष्टिसृष्टि'' पक्षोऽस्माभिरभ्युपगम्यत इति चेत् तदत्यंताभावगतं दृष्टि शब्देन किं चैतन्यं विवक्षितं उत चक्षुः स्सन्निकर्षादिः । पूर्वत्र सर्वदासत्वप्रसंगात् । उत्तरत्र चक्षुरादेरपि सृष्ट्ययोगेन सृष्ट्यनुपपत्तेरित्यादि दोषबाहुळयादिति भावः ।अत इति। यत एव मध्यस्तो घटादिः प्रतीति नियतसत्ताकोधिष्ठानमात्रभावस्य बाध इत्यर्थः ।कस्मैचिदिति। ईश्वरादेवेत्यर्थः ।सर्वस्मै इति। अविशेषादिति भावः । अविशेषमुपपादयतिएकस्यामिति। अहमर्थधर्मभूत संविदि सर्वासामर्थानामेकैवेति भावः । ननूक्तदोषपरिहारायानंतास्संविदस्स्वी क्रियन्ते ततश्च यस्य यस्यां संविदि योऽर्थोध्यस्यति तस्य तया संविदा अर्थो भासते इतिप्रकाशाप्रकाशोपपत्तिरिति शंकते ।अनन्तेति। संवित्स्वाध्यासः संविद ध्यासः । अद्वैतावदिनात्वया संविदानन्तमध्यासेन वाच्यं अन्यथा अद्वैतभंगप्रसंगात् । ततश्चात्रैवं विकल्पः किं संविदामेवमध्यासः उत तस्यां नानात्वस्येति आद्यं दूषयति \n।घटादीति। घटादिसंविदां पूर्वमभावादधिष्ठानत्वायोगात्तदतिरिक्तसंविदोनुपलंभनिरस्तत्वात् अधिष्ठानांतरा भावात् निरधिष्ठानाध्यसे च शून्यवादतापत्तिरित्यर्थः ।द्वितीयं कल्पमाशंकते ।सत्यामिति। भेदाध्यासेऽपि घटादिविषयकज्ञानस्य सर्वगतस्य अनपायात् सर्वत्र सर्वविषयप्रकाशो दुर्वार इत्याह ।तथासतीति। ननु चंद्र भेदाध्यासे सति यथा सव्यदक्षिणव्यवस्था तथा घटविषयत्वतदविषयत्वव्यवस्थाप्युपपद्यत एवेत्याशंक्याह ।सर्वेष्विति। प्रतीयमानधर्मविरोधिधर्माध्यासएव तयोर्धर्मयोः परस्परत्यान्ता भावसमानाधिकरणतया परस्परं भिन्नाश्रयन्वेन व्यवस्थया प्रतीतिरूपपद्यते ।नत्वन्यथापि । तथा सति कळंकचंद्रत्वादेरपि व्यवस्था प्रसंगात् । घटविषयकत्वपटविषयकत्वादिकंच न परस्परं विरोधि समूहालंबने तदुभययादर्शनात् तथाच प्रतीतिव्यवस्थाया एव दुरूपपादत्वे कुत एकस्मिन्नधिष्ठानेऽध्यस्यमानयोरर्थयोव्यवस्थेति भावः । विषयीकरणलक्षणसंबंधस्य सामग्र्यधीनत्वेदृग्दृश्यसंबंधानुपपत्त्या विश्वमिथ्यत्वकथनं संगतं स्यादित्याह ।यस्त्विति। अन्यथेत्यारभ्योक्तमुपसंहरति ।अत इति। यत एवं घटादिविषयस्वप्रकाशस्य कादाचित्कत्वमुपपत्त्ययोग्यं अत इत्यर्थःयावत्सत्तमिति।यावत्संवित्सत्तमित्यर्थः । ज्ञानस्य नित्यस्यापि विषयसत्त्वदशायामेव तत्प्रकाशत्वस्य तैरंगीकारादिति भावः ।उक्तानुपपत्त्यैवेति। कादाचित्कविषयप्रकाशान्यथानुपपत्तेत्यर्थः ।\nसंविद इति। प्रत्यक्षसंविदइत्यर्थः । शेषे षष्ठी । किं प्रागभावं वर्तमानं गृह्णाति किं वा अवर्तमानं । नाद्य इत्याहप्रागभावसिद्धाविति। द्वितीयेत्वाह ।तदपक्रम इति। प्रतियोगिग्रहणमप्यस्त्वित्यत्राह ।प्रतियोगिन्याश्चेति। अवेद्यत्वादिति भावः । संवित्प्रागभावस्य प्रतियोगिग्राह््यत्वमुपपादयति ।स्वतस्तावदिति। ज्ञानमात्राभावग्राहकस्य स्वभावग्राहकत्वस्यापि भावादिति भावः ।अस्मादादिति। नचप्रत्यक्षे तथा नियम इति वाच्यं । अप्रयोजकत्वादिति भावः । किं सर्वकालासत्वमप्रामाण्यप्रयोजकं उत असत्वमात्रं नाद्य इत्याह ।अतस्तस्यापीति। द्वितीये आह ।अन्यथेति। अन्यथाभाववन्मत इति । इदं रजतमित्यत्र शुक्तौ रजतस्योत्पत्यंगीकारादिति भावः ।\nसंवित्प्रागभावे संवित्प्रागभावग्राहीदं प्रत्यक्षादिषु किं प्रमाणमित्यर्थः ।इहापि तथैवेति। समस्समाधिरिति भावः । ननु यद्यपि प्रत्यक्षसामग्र्यनुप्रविष्टतया स्वतंत्रयावानुपलब्ध्योत्पन्ने न संविदंतरेण नेदानीं घटं साक्षात्करोमीत्याकारे संविदंतरस्याभावो गृहीतुं शक््यते । तथाप्यतीतकालीनप्रागभावस्य तत्कालीनानुपलब्ध्या कालांतरग्रहो नोपपद्यत इत्याशंकते ।अतिक्रांतैवेति। यद्यपि स्वकाले ग्रहणमात्रादपि ग्रहणानुपपत्तिनिबंधनः प्रागभावनिरासः परिहृत एव तथापि कालांतरे ग्रहणसंभवमुपपादयन् परिहरतिनेति। संवित्तत्कालीनतया नोपलब्धा तत्कालीनतया अस्मर्यमाणत्वादित्यनुपलब्धौ अनुमितायां अहं तदा संविदभाववान् तदानीं तदुपलब्धिमत्वात् इति तल्लिंगकानुमानेन संविदभावसिद्धेरित्यर्थः । ननु प्रातर्गजाभावादिस्थले अनुपलब्धि प्रमाणेनैव अस्माकमर्थसिद्धिः । त्वया अर्थापत्यनंगीकारात् कथं सविदभावसिद्धिरित्यत्राह ।तद्वदत्रापीति।यथाप्रातर्गजा भावादितिविज्ञानस्थले कार्यानुसारात् करणे आवश्यके तस्मिन् अन्यथारुच्यनुपलब्ध्यादि संज्ञा प्रक्षिप्यते एवमिहाप्येतार्वंतंकालं अमुं नाज्ञासिषं इत्याकारज्ञानलक्षणकार्यानुसारात् क्लृप्ते करणे यथारूचि संज्ञा प्रक्षिप्यतां प्रमाणस्वरूपदुरपह्नवमेवेत्यर्थः । ननु यत्रानुभूतेपि संस्कारविनाशात् स्मरणं तत्र व्यभिचार इत्याशंक्याह ।नच संस्कारेति। व्यभिचारइति शेषः ।तदयोगादिति। संस्कारनाशायोगादित्यर्थः । तथा च तादृशसंस्कारविनाशा भावविशिष्टास्मरणं हेतुरिति न व्यभिचार इति भावः । नन्वेवं पूर्वदिनानुभवानुमानं न स्यात्सुषप्त्यादेस्संस्कारविनाशकस्य सत्वेन संस्कारविनाशकाभावविशिष्टस्मरणस्याभावादित्याशंक््य परिहरति (संस्कारानुत्पत्तेः ततश्च तत्र व्यभिचार इत्याशंक्य) ।नचेति। ननु सुषुप्तौ तावत् संविदनुभूयते । नच सा तत्कालीनतया पश्चात् समर्थ्यते । तदस्मरणं च अहंप्रत्ययविगमाद्विषयावच्छेदविगमाच्च संस्कारानुत्पत्तेः। ततश्च तत्र व्यभिचार इत्याशंक्य परिहरति ।न च विरहेति।अर्थांतरेति। यदि सुषुप्तौ संविदन्वभविष्येत तद्विषयसंस्कारो प्रपत्स्येत । न च तत्राहंप्रत्ययविगमस्य विषयावच्छेदविरहस्य च संस्कारानुत्पत्ति प्रयोजकत्वं । तथा सति घटाननुभवस्य पटाभावस्य चानुभूतकुड्य संस्कारप्रतिबंधकत्वप्रसंगादतस्तत्र संविदोऽननुभव एवेति न व्यभिचार इति भावः । ननु न तत्र स्मृत्यभावेन संविदननुभवः त्वया साधयितुं शक्यते । सौषुप्तिकसंविदनुभवस्य निर्विकल्पकवदविशदतया संस्कारानुत्पत्तेरेवास्मरणोपपत्तेरितत्याशंक्य परिहरति ।नचेति।नहीतिआपरोक्ष्यलक्षण वैशद्यस्य सुषुप्तावपि सत्वात् । तदानीं विद्यमानस्य त्वन्मतेनिर्धर्मकतयेकिमप्यभावादित्यर्थः । ननु विषयाश्रयविशिष्टतया संविदुल्लेखो वैशद्यं । तच्च सुषुप्तौ नास्त्येव ।नचैवं सति सधर्मकत्वमपीत्याशंकते ।विषयाश्रयेति।अंधकारादिति। विरप्यालोक सहितांधकारादिषु देवदत्तस्य तद्धर्मभूत दंडादेरप्य \nविशदावभासोऽस्ति । ततस्मृतिश्चेति भावः ।\nअन्यथेति। संविद्ग्रहणाभावे प्रागभाव ग्रहणाभावस्य त्वयैवोकत्वादिति भावः । एवमपि संविदःप्रागभावस्सिद्ध एवेति परस्य व्याघातस्सुस्पष्टः । तथाप्यत्यंताज्ञाततासूचनाय दूषणांतरमाह ।एवं तर्हीति।अनुपपन्नं मत्वेति। अन्यथावैयर्थ्यशंकया परबोधे प्रवृत्तिर्नस्यादिति भावः । न जानामीति पुनरुपदेशे जानामीत्यपि तस्मात्प्रागभावो गृह्यत इति भावः ।एवं मूर्खेति। तस्यैव शास्त्राध्ययने सति पिंडतत्वाज्ञानप्रागेव मौर्ख्यमिति भावः ।ज्ञानादिति। ज्ञानस्योत्पत्त्यभावे आज्यावेक्षणादिविधि शास्त्रमुच्छिद्येत ज्ञानार्थश्रवणादितिनेक्षे तोद्यंतंमादित्यादिनिषेध शास्त्रं चोच्छिद्येतेत्यर्थः ।\nअस्माकमिति। स्वरूपनित्यत्वं हि सिद्धांतः । तथा चावस्थारूपविकारांगीकारात्सर्वमुपपद्यते । निर्धर्मवादिनस्तवे तु नकथंचिदपीति भावः । नन्ववस्थावत्वेनापि न निर्वहति । अनुभूतिर्निर्विकारा अनुभूतित्वादिति शंकते ।अनुभूतेरिति। अत्र किमजऽत्वं स्वरूपानुवृत्तिमात्रं यद्वा अवस्थाराहित्वं नाद्य इत्याह ।स्वरूपानुवृत्तिमात्रस्येति। क्वचित्स्वरूपानुवृत्तिमात्रस्येति । दृश्यते यत्र यत्र व्यभिचारः तत्सर्वव्यतिरिक्तत्वे सतीति विशेषयिष्याम इति चेत्तत्राह ।समस्ततेति। द्वितीये आह ।अवस्थांतरेति। ननु सत्यमिथ्यावस्थयोरन्य तराभावस्साध्यं । अन्यतराभावो हेतुरिति न साध्याविशेष इति चेत्तत्र किंमिथ्याभूतावस्था भावस्साध्यः किं परमार्थावस्थाभाव इति विकल्पमभिप्रेत्य आद्ये आह ।मिथ्याभूतेति।द्वितीयं दूषयतिसत्येति। अन्वयव्याप्तिस्तु प्रतियोग्यप्रसिद्धया साध्याप्रसिद्धया न शंकार्हापीति भावः ।एतेनेति। अविद्यादिषु व्यभिचार प्रदर्शनेन अनुभूतिर्विनाशरहिता अजत्वादित्यादि विनाशनिषेधानुमानं निरस्तमित्यर्थः । दूषणांतरमाहप्रागुक्तेति। अतः स्वतः परतोऽपि सिद्धः संविदः प्रागभाव इत्यत्र प्रत्यक्षादिबाधस्य फलितत्वात् प्रागुक्ततोक्तिः । असाधारणदोषमाह ।तत्पक्षइति। तदुभयमुपपादयति ।विद्यामानायामिति। विषयोल्लेख विलक्षणावस्था विषयोल्लेखराहित्य सुषुप्तिमोक्षोऽपि तादृशः । तथाच संविदोनिर्धर्मकतया विषल्लेखावस्थायामसंवित्स्वरूपत्वागंतुकत्वाभावात्संवित्सत्वे विषयोल्लेख स्याप्यावश्यकतया तद्विरहलक्षणा सुषुप्त्यादिदुर्भणमित्यर्थः ।न च स्वरूपनित्यत्व इति। सिद्धांत इति शेषः ।।तदैवेति। उत्पत्तिवेदव विनाशस्याप्यवस्थामादाय भाष्ये निर्वहणादित्यर्थः । अस्य वादस्योपक्रमे किं घटादि विषयप्रकाशात्मिकाया एव संविदः उत्पत्तिः प्रतीक्ष्यते उत संकल्पविषयविरक्तायाः कस्यचिदन्यस्या इति कल्पेद्वितीयकोटिं दूषयति ।नापि द्वितीय इति। किं सा संविदहमर्थविलक्षणो यद्वा अहमर्थ एव । नाद्य इत्याह ।अहमर्थेति। ननु मुक्तौ निर्विषया संविदस्तीत्यत्राह ।मुक्ताविति। अहमर्थातिरिक्तायां संविदि निर्विषयत्वस्य वादांतरेप्रतिक्षिप्तत्वादित्यर्थः ।वाङ्मात्ररूपत्वादिति। अहमर्थातिरिक्तज्ञानमात्र निषेधस्यैव नकिंचिदहमवेदिषमिति प्रतीतेरिति भावः । द्वितीयं दूषयति ।अहमर्थस्यत्विति। परैर्घटादिविषयग्राहित्वा भावात् संविदाश्रयत्वाच्चाहमर्थस्योक्तेरिति भावः । ननु त्वयाहमर्थस्य निर्विषयसंविद्रूपत्वांगीकारात् त्वन्मतानुसारेण तद्दृष्टांतीकृत्याहमर्थधर्मत्वेनाभ्युपगतायावस्तुतो निराश्रयायास्संविदोनिर्विषयत्वं प्रसाध्य तस्याः उत्पत्तिः प्रतिक्षेप्यते इत्यत्राह ।पक्षांतरे त्विति।अहमर्थस्यांतः करणभिन्नत्वपक्ष इत्यर्थः । किं संविदः सर्वदानिर्विषयत्वं प्रसाध्यते उत सुषुप्त्यादौनाद्यइत्याह ।तद्वदेवेति। द्वितीयं दूषयति ।सुषुप्ताविति। त्वन्मते संविदः सर्वदा स्वप्रकाशत्वानभ्युपगमात् सुषुप्तौ निर्विषया संविदस्तीति चेत्तस्यास्तदानीं प्रकाशावश्यकत्वेन तदनुसंधान प्रसंग इति भावः ।वस्तुतोऽहमर्थस्य निर्विषयत्वं सिद्धमिति दृष्टांतासिद्धिरित्याह ।स्वमात्रेति। मात्रचा घटादि विषयव्यावृत्तिः ।नन्वस्माभिर्यादृशी संविदिष्यते तया तादृशी सुषुप्त्यादावभ्युपगम्यत एवेत्यत्राह ।यद्यपीति। सुषुप्तौ निर्विषयत्वांगीकारेपि न त्वदभिमत निराश्रयनिर्विषयनिर्धर्मकाहमर्थविलक्षणो संविदसिद्धौ येन तस्या अनादित्वं साध्यतेति भावः । ननु सुषुप्तौ निर्विषया संविदिष्यते तर्हि तस्यास्तदानी प्रकाशमानत्वात्तदुत्तरकालं तदनुसंधानं तवापि स्यादित्यत्राह ।विषयरहितायास्त्विति।प्रागुक्तेति। अतो यावदुत्पत्ति नाशं घटादेः प्रकाशप्रसंगो दुर्वार इत्यादिभिरित्यर्थः ।अन्यत्रेति। न्यायपरिशुद्ध्यादावित्यर्थः । विषयोल्लेख रहितस्य सार्वकालिकत्वे आश्रयासिद्धिः । कादाचित्कत्वे धर्मभूतज्ञानस्य तादृशस्य सुषुप्तौ सिद्धत्वात् सिद्धसाधनमित्याह ।घटादीति। आदिपदेन निश्चित साध्यवतद विद्या दिव्यावृत्तेरसाधारव्यं विवक्षितं ।\nवत्सजलधिकौस्तुभ नृसिंहगुरु सुतेन सिंहदेवेन कृतायां शतदूषणीटीकायां एकविंशः समाप्तः ।"
              }
            ]
          },
          {
            "verse_number": 22,
            "original_text": "22 संविन्निर्विकारत्वानुमानभङ्गवादः",
            "commentaries": [
              {
                "author": "Vedanta Desika (original text)",
                "commentary": "22 ---\n \n  \"22 संविन्निर्विकारत्वानुमानभङ्गवादः\" \n।।अथ संविन्निर्विकारत्वानुमानभङ्गवादः द्वाविंशः ।।22।।  \nपरिणमयति विश्वं यस्स्वयं निर्विकारः परिणमति च योऽसौ तत्तदर्थान्तरात्मा ।  \n\nविषमविषयतृष्णाधन्वकान्तारजातं व्यपनयतु भयं मे विश्वजिष्णुस्स विष्णुः ।।  \nयदुच्यते - अनुभूतिर्निर्विकारा, अनुत्पन्नत्वात्, यदुक्तसाध्यं न भवति तदुक्तसाधनमपि न भवति, यथा घटादिरिति ।  \nतत्र संविदुत्पत्त्यादिसमर्थनादसिद्धिबाधौ सुगमौ ।  \nकिंच किमिदं निर्विकारत्वं नाम? किमुत्तारवधिराहित्यम्? उत   \nघटादिवन्नामान्तरव्यपदेशार्हावस्थाविशेषराहित्यम्? उतावस्थामात्रराहित्य मिति ।  \nनाद्यः, अनुत्पन्नेन प्रागभावेनोत्तरावधिमता   \nव्यभिचारात् ।  \nभावरूपाज्ञानेन न भवत्पक्षे ।  \nभावान्तराभाववादिनस्तेऽनुत्पन्नः प्रागभावो नास्तीति चेन्न; त्वदभिमतेनाप्यन्यतरानैकान्त्यनिर्वाहात् ।  \nभावत्वे सतीति विशेषयिष्याम इति चेन्न; कथायामविशेषितस्य हेतोर्विशेषणे   \nहेत्वन्तरापातात् ।  \nअस्मान्प्रति व्यर्थविशेषणत्वाच्च ।  \nततश्च पुनस्त्यागे प्रतिज्ञाहानिः ।  \nभावरूपाज्ञाने व्यभिचारस्तदवस्थः ।  \nइदं सर्वं हृदि निधायाह - भावेष्विति विशेषणे तर्ककुशलताऽऽविष्कृता भवतीति ।  \n(श्री भाष्यं जिज्ञा) विशेषितोऽप्ययं हेतुर्भवदभिमतयाऽनाद्यविद्यया तत्त्वज्ञानोदयादन्तवत्याऽनैकान्तः ।  \nमिथ्याभूतायास्तस्याः प्रघ्वंसोऽपि मिथ्याभूत इति नानैकान्त इति चेन्न; घटादिप्रध्वंसस्यापि मिथ्यात्वेन यदुत्तरावधिमदिति व्यतिरेक व्याप्तेर्दुर्ग्रहत्वापातात् ।  \nव्यवहारिकं घटादेरुत्तरावधिमत्त्वमुपजीव्य व्याप्तिग्रह इति चेन्न; अविद्याया अपि तथाविधोत्तरावधिमत्त्वाभ्युपगमेनानैकान्त्यस्यानिस्तारात् ।  \n\nअथ पुनः परमार्थोत्तरावधिराहित्यमेव साध्यार्थ इत्यातिष्ठसे, तथाऽपि व्यतिरेकासिद्धिः; यत्परमार्थविकारवत्तदुत्पन्नं यथा घट इति भवता उच्चैर्भाषितुमशक्यत्वात् ।  \nमाभूद्धातिरेकः; अविद्याऽपिसपक्ष एवास्तु, हेतुश्च सपक्षैकदेशवर्तिकेवलान्वयी भविष्यतीति चेन्न; तथाऽप्यप्रसिद्धविशेषणत्वापातात् ।  \nन ह्यप्रमितप्रतियोगिकं व्यतिरेकमभ्युपगच्छामः ।  \nन च परमार्थविकारं प्रमितमिच्छसि ।  \nन चाप्रमितस्य परमार्थता सम्भवति ।  \nक्वचिच्च परमार्थविकाराभ्युपगमेऽपसिद्धान्तः ।  \nततश्च भवद्दृशा विकारश्चेदपरमार्थ इति व्याप्तौ सिद्धायां व्यवच्छेद्याभावाद्वार्थं विशेषणमिति ।  \nतदेतदखिलमभिसन्धायाह - \"किं भवतः परमार्थभूतोऽप्यस्ति विकारः? येनैतद्विशेषणमर्थवद्भ (विष्य) वती''ति (श्री भाष्यं जिज्ञा) ।  \n\nननु माभूद्धवच्छेद्यम्, तथाऽप्यनैकान्त्यपरिहारक्षमतयाऽपि सार्थं विशेषणमिति चेत्, हन्तैवं शशविषाणरूपविकारहितेति किं न साध्यते? तावताऽपि ह्यनैकान्त्यं सुपरिहरम् ।  \nअप्रसिद्धविशेषणत्वापातादिति चेत्, तुल्यम् ।  \nअस्तु तर्हि सिद्घसाधनत्वपरिहारार्थं परमार्थेति विशेषणम्, प्रसङ्गतस्त्वनैकान्त्यमपिपरिहरिष्यति; विकारराहित्यमात्रे हि साध्यमाने मिथ्याभूतविकारराहित्यमात्रेण यदि भवान् सिद्धसाधनतां ब्रूयात्तदाऽस्माभिर्विशेषितव्यमिति चेन्न; अतिप्रसङ्गात् ।  \nपर्वतोऽग्निमानित्यादिषु सर्वेष्वपि प्रयोगेषु परमार्थाग्निमानित्यादिप्रयोगप्रसङ्गात् ।  \nस्वयंप्रकाशानुमानेषु च भवताऽनुभूतिः परमार्थतः स्वयंप्रकांशेत्यादिप्रयोगो वाच्यः, अन्यथा हि मिथ्याभूतस्वयंप्रकाशत्वाभ्युपगमेन परः सिद्ध साधनतामुद्धाटयेत् ।  \nनच वयमप्यपरमार्थान् कांश्चन विकारानिच्छामः, येन संविदस्तद्योगात्सिद्धसाधनतां प्रब्रूम इति बिभेषि ।  \nअतः सुष्ठूक्तं भाष्ये विशेषणवैयर्थ्यम् ।  \nउत्तरयोरपिकल्पयोरनैकान्त्यमदर्शयत् - \"भवदभिमताऽविद्याऽनुत्पन्नैव विविधविकारास्पद''मि (श्री भाष्यं जिज्ञाति) ।  \nतत्र न तावद्वितीयः, अविद्याया एव महदादिनामान्तरव्यपदेशार्हसमस्तविकारयोगित्वस्य भवद्भिरेव स्वीकारात् ।  \nघटकपाललोष्टाद्यवस्था विशेषोऽपि ह्यन्ततोऽविद्याया एव ।  \nअनुभूतिस्मृत्यादि नामान्तरव्यपदेशार्हावस्थाभेदाश्च संविद एव प्रत्यक्षमीक्ष्यन्त इति कथं तदभावसाधनम्? अनुभूतित्वादयः संविदवस्थाविशेषा मिथ्याभूता इति चेन्न; दत्तोत्तरत्वात् ।  \nनहि सत्यः कश्चिदवस्थाविशेषस्ते समस्ति ।  \nअत एव न तृतीयोऽपि ।  \nअपसिद्धान्तप्रसङ्गस्त्वधिकः,मिथ्याभूतानामवस्थाविशेषाणां संविदो भवतैव स्वीकारात् ।  \nअन्यथा जगद्भ्रमतन्निवृत्त्यपेक्षातदुपायगवेषणतदनुष्ठानतदर्थशास्त्रारम्भादेरभावप्रसङ्गात् ।  \nइष्टप्रसङ्गोऽयमिति चेन्न; व्यावहारिकव्यवस्थाप्रतिष्ठितानां तेषां त्वयैव स्वीकारात् ।  \nअन्यथा तिष्ठ सत्यपक्षे, त्यज वाशास्त्रारम्भादिकमिति ।  \nसंविद्विकाराणां मिथ्यात्वेवात्र साध्यत इति चेन्न; अत्रापि व्यतिरेकभङ्गप्रसङ्गात् ।  \nनहि यद्विकारवत्तदुत्पन्नं यथा घट इत्यत्र सत्यविकारयोगित्वमुत्पत्तिव्याप्तं दृष्टम्, येन तन्निवृत्त्या तन्निवृत्तिस्स्यात् ।  \nलोकदृष्ट्या तथा दर्शनमस्तीति चेन्न; तस्याः संविद्विकारेषु घटादिविकारेषु च पक्षपाताभावेन त्वदुक्तव्याप्तेर्दुर्ग्रहत्वात् ।  \nत्वद्दृष्टेस्तूभयविद्वेषशीलतयाऽपि तथाविधनियमग्रहासिद्धेः ।  \nकेवलान्वयित्वशङ्काऽपि पूर्ववद्दूष्या ।  \n\nननु भवतोऽपि ब्रह्मानुत्पन्नं निर्विकारं च, ततस्तदेव समर्थयमानेष्वस्मासु कस्ते कोप इति चेन्न; अस्मत्सिद्धान्तापरिज्ञानात् ।  \nनहि वयं लोकसिद्धामुदयास्तमयादिविकारशतशालिनीमहमर्थधर्मभूतां संविदं परं ब्रह्मेति परिभाषामहे; नच तामेव सकलविषयाश्रयशून्यावस्थाम्; अपितु समस्तचिदचिद्विशिष्टतया स्वविशेषणभूतचिदचित्प्रतिष्ठितक्लेशादिजन्मादिविकारजातं स्वरूपतोऽस्पृष्टविकारक्लेशं सङ्कोचविकासवैदेशिकसार्वज्ञ्यमनन्तमङ्गलगुणमीश्वरतत्त्वम् ।  \nयदि तस्य निर्विकारत्वं साधयसि, कामं साध्यताम् ।  \nतत्र प्रमाणमिदमन्यद्वेति निपुणं विभावय ।  \nन चेश्वररूपस्यापि समस्तावस्थाशून्यत्वं साधयितुं शक्यम्, कादाचित्कतत्तन्मूर्तद्रव्यसंयोगविभागाद्यवस्थाविशेषाणां वियदादिष्विव विश्वव्यापिनीश्वरेऽपि दुर्वारत्वात् नित्यासङ्कुचितप्रकाशात्मनि तज्ज्ञानेऽपि तत्सङ्कल्पाद्यवस्थाविशेषणामनन्तानामाम्नातत्वात् ।  \n\nअकर्मनिबन्धनतया च तेषामपुरुषार्थत्वप्रसङ्गा भावात् ।  \nबीजाङ्कुरवदवस्थाप्रवाहाना दित्वेनाहेतुकत्वादिचोद्यानवतारात् ।  \n\nआगमिके चास्मिन्नर्थे हैतुकसंक्षोभस्याशक्यत्वादिति ।।  \n।। इति श्री कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां संविन्निर्विकारत्वानुमानभङ्गवादः द्वाविंशः ।।22।।"
              },
              {
                "author": "Nrisimharaja",
                "commentary": "22 ---\nपूर्ववादे अनुभूतेरवस्थांतरापत्तिरेव न संभवति अजत्वादित्युक्तं । अनुमानं विस्तरेण दूषयन्वादार्थं संगृह्णाति ।परिणमयतीति। ननु\"\"बहस्यां प्रजायेये'' ( तै.आनं.6 - अनु, छां - 6 - 2 - 3) तिसविकारताश्रवणान्निर्विकारताकमित्यत्राह ।तत्तदर्थांतरेति। साक्षाद्विकाराभावान्नविरोध इति भावः । घन्वामरूभूमिः। विश्वं परिणमयति तृह्नाति - परिणमयतीति । ननु \"\"बहुस्यां प्रजायेयेति'' सविकारता श्रवणात् निर्विकारताक इत्यत्राह - तत्तदर्थान्तरात्मतेति । साक्षाद्विकाराभावान्न विरोध इति भावः । \nसामान्येन भयंव्यपन्यत्विति विशेषेण वादार्थस्सूचितः।। विश्वमध्ये अनुभूतेरप्यंतर्भावाद्भयस्य ज्ञानविकारत्वादिति भावः ।\nतत्र संविदिति। आदिपदेन सविकारत्वं गृह्यते । उत्पत्तिमत्वादसिद्धिः विकारत्वाच्च बाधः इत्यर्थः ।उत्तरावधिर्विनाशः उत घटादिवदिति नामांतरव्यपदेशार्हावस्था परिणामः तद्राहित्यमित्यर्थःअवस्थामात्रराहित्यमिति। कार्यमात्रराहित्यमित्यर्थः । अभावांरतवादिमतेनाहअनुत्पन्नेति।भवत्पक्षइति।व्यभिचारादित्यनुषंगः ।त्वदिति।त्वया स्वप्रागभाव व्यतिरिक्तेति। विद्यानुमाने विशेषणदानादिति भावःहेत्वंतरापातादिति। हेत्वंतरं नामनिग्रहस्थानं प्रसज्येत\"\"विशेषत्वोक्तेर्हेतौ प्रतिषिद्धे विशेषणमिच्छतो हेत्वंतरमिति'' गौतमवचनादित्यर्थः ।अस्मान्प्रतीति। अस्मन्मते भावस्यैवाभवत्वात् व्यर्थविशेषणतया व्याप्यत्वासिद्धिरिति भावः ।ततश्चेति। ननु हेतुहानिरेव स्यात् न प्रतिज्ञाहानिरितिचेन्न । हेतु विशेषत्यागेपि प्रतिज्ञाहानिरेव प्रतिज्ञाहानिशब्दस्योक्तहान्यर्थत्वात् तदुक्तंवरदराजीये \"\"अत्र प्रतिज्ञाग्रहणं मुक्तमात्रोपलक्षणं सत्यमन्वर्थ संज्ञेयमुपलक्षण नामैव प्रतिज्ञाहानि''रिति । अविशेष हेतावेव पूर्वोक्तं व्यवहारं च स्मारयति ।भावरूपेति।आहेति। भाष्यकारइति शेषः । ननु पारमार्थिक विनाशाभावस्साध्यः । भावरूपाज्ञानस्य मिथ्यात्वेन विनाशित्वमप्यपरमार्थिकमिति तदभावस्य पारमार्थिकस्य साध्यस्य सत्वान्नव्यभिचार इति शंकते ।मिथ्याभूताया इति।व्याप्तिग्रहासंभवेन दूषयति । नेति । किंप्रतिभासिकविनाशित्वं व्याप्तिनिरूपकं उत व्यावहारिकं उत पारमार्थिकमिति विकल्पमभिप्रेत्याद्यं दूषयति ।घटादीति। घटादेर्व्यावहारिक विनाशित्वादिति भावः । द्वितीयमाशंकते ।व्यावहारिकमिति।अविद्याऽया अपीति। घटादितुल्यत्वादिति भावः ।\nतृतीयमाशंकते ।अथ पुनरिति।उच्चैर्भाषितमिति। परमार्थस्य विकारस्याभ्युपगमे अपसिद्धांता पातादिति भावः । ननु पारमार्थिकोत्तरावधिमत्वस्य व्यतिरेक एव साध्यः । न च व्यतिरेकासंभवः हेतोरन्वयित्वादिति शंकते ।अथ पुनरिति माभूदिति। अप्रसिद्धविशेषणत्वं साध्याप्रसिद्धिरित्यर्थः । तदेवोपपादयतिनहीति। अस्तु परमार्थ विकारस्यापि क्वचित्प्रमितिरित्यत्राह ।नच परमार्थेति। माभूद्विकारस्य प्रमितिः तथापि सः बाधात्परमार्थोस्त्वित्यत्राह ।नचेति। प्रमाणंविनापि प्रमेयांगीकारेऽतिप्रसंगादिति भावः । अप्रतीस्यापि परमार्थत्वे अद्वैतभंगश्चेत्याह ।क्वचिच्चेति । ततश्चेति। विकारा भावं साध्यता त्वया विकारमात्रस्य पारमार्थिकत्वांगीकारात्पारमार्थिकविकारस्याप्रसिद्ध्या तदभावस्याप्यप्रसिद्धेः तद्बाधनासंभवादपारमार्थिविकाराभाव एव साधनीयः । तथा च विशेषणमनुपादेयेत्यर्थः । नन्वपरमार्थविकारः भाव एव साध्यः । परमार्थविशेषणं वात्विद्यायां व्यभिचारवारकतया सार्थकं चेति ।\nशंकते ।ननुमाभूदिति।हंतैवमिति। शशविषाणविशेषितविकारराहित्य तुल्यमिति भावः ।तुल्यमिति।परमार्थविकारस्य प्रतियोगिनोऽप्रसिद्धत्वादिति भावः । ननु विकारराहित्यमात्रे साध्ये सिद्धसाधनात् किंचिद्विशेषण विशिष्टं साध्यं वाच्यं । शशविशाणरूपविकारराहित्यसाध्यंतु न सिद्धसाधनपरिहारार्थं । तस्यापि सिद्धत्वात् । अत एव तत्परित्यागः । नत्वप्रसिद्धविशेषणत्वात् परमार्थविकारराहित्य साधने तु सिद्धसाधनमिति न तुल्यत्वमिति शंकते ।अस्तुतर्हीति। ननु विकारराहित्यमात्रे साध्ये कथंसिद्धसाधनमित्यत्राह ।विकारराहित्यमात्रेहीति। पारमार्थिकापारमार्थिकविकारानुगतस्यैवविकारत्वस्यैकस्याभावात् तदवच्छिन्नसामान्याभावस्य साधयितुमशक्यत्वात् । विकारराहित्यमात्रे साधिते मिथ्याभूतविकाराभावप्रतीतेस्सिद्ध साधनं । तद्व्यावृत्यर्थं परमार्थविशेषणं साध्यमित्यर्थः । अति प्रसंगमुपपादयतिपर्वतोग्निमानिति। ननु परमार्थाग्निमानित्यादिरूपेणैव साधनं तत्रेष्टमिति चेत्तथापि मिथ्याभूतपरमार्थत्वा मादायसिद्धसाधनोद्भावनशंकया परमार्थत्वेऽपिपरमार्थविशेषणमेव तत्र तत्रपीत्यनवस्थायां तात्पर्यात् ।न च वयमपीति। स्वाधिकरणनिष्ठात्यंताभावप्रतियोगित्वमेव मिथ्यात्वं विवक्षितं ततश्चमिथ्याभूतविकाराभावस्यसिद्धत्वात् सिद्धसाधनमित्याहुः । अन्येतु विकारसामान्याभावः साध्यः । तथाच मिथ्याभूतविकारांगीकारत्सिद्धसाधनं बाध इत्याहुः ।अदर्शयदिति। भाष्यकार इति शेषः । तत्परं भाष्यं दर्शयतिभवदभिमतेति। भाष्यं विवृणोतिन तावदिति। द्वितीयः परिणामित्वा भाव कल्पः । अविद्यायाः प्रत्यक्षामवस्थामप्याह ।घटकपालेति। प्रत्यक्ष बाधमप्याह ।अनुभूतीति। नन्वंतः करणविकाराः । एतेन संविद्विकाराइति चेन्न घटादिविकाराणां अनृतत्वेनेव स्मृत्यादिविकाराणां ज्ञानत्वेनानुभवादिति भावः ।दत्तरोत्तरत्वादिति। परमार्थत्वविशेषणे प्रसिद्धविशेषणत्वापातादित्यादिनेतिभावः ।अत एवेति। अविद्यायां व्यभिचारबाध सिद्धसाधनादत एव विकारमात्रनिषेधपक्षोऽसंगत इत्यर्थः ।अपसिद्धांतमेवोपपादयतिमिथ्याभूतानामिति। ब्रह्मण एव संवित्वादिति भावः ।अन्यथेति। मिथ्याभूत, विकाराणामप्यभावे शास्त्रं किमर्थमिति भावः । अन्येतु विकारमात्रस्यैवाभावात् जगद् भ्रमतन्निवर्तकशास्त्रादिदर्शनविरोध इति भावः इत्याहुः ।गजोपि मिथ्या पलायनमपि मिथ्येतिन्यायेन शास्त्रारंभादिकमपि नास्तीति शंकते ।इष्टेति । व्यवहारिकेति। प्रतीतिसिद्धानामपि रुचेर्ब्रह्मणोऽप्यपहारप्रसंगेन, शून्यवादिशिष्यता प्रसज्येत \n।तद्व्यावृत्यर्थं व्यावहारिकव्यवस्था स्वीकार्येत्यर्थः । शून्यवादबहिर्भावमिच्छते यदि व्यावहारिक व्यवस्था न विरोचते नवा सत्यपक्षमेव शरणमित्याहअन्यथा तिष्ठेति। ननु परमार्थ विकारशून्यत्वमेव साध्यते । विकारवतश्चतत्साधने विशेष्यवति विशिष्टनिषेधस्य विशेषणनिषेध पर्यवसानात् मिथ्याविकारत्वं सिध्यतीति नोक्तविरोध इति शंकते ।संविद्विकाराणामिति । नहि सद्विकारवदिति। सत्यविकारवदित्यर्थः । त्वन्मते विकाराणामसत्यत्वादित्यर्थः । ननु लौकिकप्रतीत्यनुसारेण अनुमानं प्रवर्तते । लौकिकानां घटादिविकारेदुंपारमार्थस्यैव प्रतीते घटादौ परमार्थविकारोत्पत्योः व्याप्तिग्रहस्संभवत्येवेति शंकते ।लोकदृष्टयेति।लौकिकैस्संविद्विकाराणामपि पारमार्थ्येन ग्रहात् तत्त्त्रैव व्यभिचारग्रहात् सत्यविकार योगित्वोत्पन्नत्वयोर्न व्याप्तिग्रह इत्याह ।नेति । तस्या इति। लोकदृष्टेरित्यर्थः । नन्वस्मद्दृष्ट्यनुसारेणानुमान प्रवृत्तौ व्यभिचारो नास्त्येव अनुभूतेः परमार्थ विकाराभावात् घटादिविकाराणा संविद्विकाराणामुभयेषां परमार्थत्वाभावात् व्यतिरेकासिद्धिरिति भावः । ननु परमार्थ विकाराभाव एव साध्यः । न च व्यतिरेकासंभवः अन्वयित्वादिति शंकां निरस्यति ।केवलान्वयित्वेति। अप्रसिद्धविशेषणत्वापातादित्यादिना दूष्येत्यर्थः । सिद्धांतिनापसिद्धांत दोषमाशंकते ।\nनन्विति। निरनुयोज्यनुयोगमुद्भावयति ।नास्मदिति। नन्वीश्वरसंविदो विकारांगीकारेऽपसिद्धांत इत्यत आह ।न च तामेव चेति। तृतीयकल्पे, दोषमाह । न च तामेवेतीत्यप्याहुः ।कामं साध्यतामिति। वक्ष्यमाणं प्रतिहेतुस्वरूपदृष्टविकारक्लेशमिति विकारमात्राभावो ब्रह्मस्वरूपेपि साधयितुं शक्यो न भवतीत्याह ।नचेश्वररूपस्यापि इति । संयोगेति। असंगत्वश्रुतिश्चन स्थानतोपि परस्योभयलिंगं सर्वत्रहीत्यधिकरण प्रतिपादित दोषाभावपरेति भावः ।तदैक्ष बहस्यां प्रजायेयेत्यादि श्रुतिशत सिद्धसंकल्प लीलारसाधनंत विकाराश्रवणाच्च नेश्वरधर्मभूतज्ञानेप्यवस्थामात्रशून्यत्वसाधन संभव इत्यत आह ।नित्येति। तद्ज्ञानेपि ईश्वरज्ञानेपि । नन्वीश्वर ज्ञानस्य विकारांगीकारे दुःखाद्यपुरुषार्थानामपि प्रसंग इत्यत्राह ।।अकर्मेतिईश्वरस्यकर्माभावात् कर्ममूलत्वात् दुःखादेरिति भावः । ननु विकारस्य कर्ममूलत्वाभावे निर्हेतुकवादप्रसंग इत्यत्राह ।बीजांकुरवदिति। न चलोके कर्मेवकारणमिति भावः । ननु कर्ममूलत्वाभावे सुखाद्यवस्थापि नस्यादित्याह ।आगमिकेचेति।(तै उ.आन 8 अनु) \"\"सएको ब्रह्मण आनंदः'' (ब्र.सू.2 - 1 - 33) लोकवत्तुलीलाकैवल्यं'' इत्यादिश्रुतिसूत्रादिभिर्निर्णीयर्थेशुष्कतर्कस्यानवतारात् सुखमात्रे न कर्ममूलत्वमिति भावः ।।\n।। वत्सजलधिकौस्तुभ नृसिंहगुरुसुतेन सिंहदेवेन कृतायां शतदूषणी टीकायां द्वाविंशस्समाप्तः ।।"
              }
            ]
          },
          {
            "verse_number": 23,
            "original_text": "23 संविन्नानात्वनिषेधकानुमानभङ्गवादः",
            "commentaries": [
              {
                "author": "Vedanta Desika (original text)",
                "commentary": "23 ---\n \n  \"23 संविन्नानात्वनिषेधकानुमानभङ्गवादः\" \n॥अथ संविन्नानात्वनिषेधकानुमानभङ्गवादः त्रयोविंशः ॥23॥  \nप्रतिपुरुषमनेकाः प्रत्यवस्थं विचित्राश्शुभगतिषु धियो यश्चोदयत्यञ्जसा नः ।  \nअखिलचिदचिदन्तर्यामि तद्विष्णुसंज्ञं सवितुरहमुपासे तस्य देवस्य भर्गः ॥  \nयदाहुः - अनुभूतिर्न नाना, अजत्वात्; यन्नाना तज्जायते, यथा घटः ।  \nदृश्यमानस्तु संविद्भेदो विषयाश्रयादिभेदोपाधिकत्वान्न स्वाभाविकः, घटाकाशतरङ्गचन्द्रपराभिमतसमवायादिभेदवत् ।  \n\nअन्यथा कल्पनागौरवप्रसङ्गादिति ।  \nतदसारम्; किमत्र यतःकुतश्चिदपि भेदो निषिध्यते? उतसंविज्जातीयमात्रात्? अथ संवित्स्वरूपात्? उत संविदन्तरात्? अथवा संवित्सजातीयराहित्यं साध्यत इति ।  \nन प्रथमः, प्रत्यक्षविरोधात्, देहात्मविवेकानुपपत्तिप्रसङ्गात्; अपसिद्धान्ताच्च ।  \n\"युष्मदस्मत्प्रत्यय गोचरयोर्विषयविषयिणोस्तमः प्रकाशवद्विरुद्धस्वभावयोरितरेतरभावानुपपत्ता''विति (शांङ्करभाष्यं) हि वः कूटस्थोपदेशः।  \nअपरमाथोऽपि भेदस्तत्र निर्दिश्यत इति चेत् साधु तत्त्वोपदेशः समारब्धः ।  \nपरमार्थतस्तयोः(ऐक्य)भेदप्रसङ्गाच्च ।  \nअत्राप्यपरमार्थभेदनिषेधे स एव दोषः, परमार्थभेदानुमितिप्रसङ्गो वा ।  \nपरमार्थभेदनिषेधे तु व्यतिरेकव्याप्तिभङ्गः, यत्परमार्थभेदवत्तदुत्पन्नम्, यथा घट इति हि सा स्यात् ।  \nनच घटादौ परमार्थभेदस्त्वयाऽभ्युपगम्यते ।  \nतदाह - \"जन्मप्रतिबद्धःपरमार्थविभागः किंक्वचिद्दृष्टस्त्वयेति ।  \n(श्री भाष्यं जिज्ञा) अविद्यायाश्चानुत्पन्नतयाऽभ्युपेतायास्संविदपेक्षया परमार्थभेदाभ्युपगमे पक्षविपक्षमात्रवृत्तितया विरुद्धो हेतुः।  \nअपरमार्थभेदाभ्युपगमे तु जडाजडतादात्म्यातिदेशः ।  \nतदाह - अविद्याया आत्मनः परमार्थतो विभागाभावे वस्तुतोऽविद्यैव स्यादात्मेति (श्री भाष्यं जिज्ञा)  \nन द्वितीयः, संविदः संविद्विजातीयत्वानभ्युपगमेन सिद्धसाधनात् ।  \nन हि संविदेव भवति संविज्जातीयमात्राद्भिद्यत इति कश्चिदिच्छति ।  \nतथेच्छन्तमपि प्रति नासौ हेतुः, अविद्यायां संविद्विजातीयायां तद्वृत्तेः ।  \nह्यनुपपन्ना संवित्तत्त्वात् सर्वस्मादेव हि भिन्ना त्वयेष्यते ।  \nतद्भेदानभ्युपगमे तन्मिथ्यात्वाभ्युपगमे च दत्तमुत्तरम् ।  \nन तृतीयः, सिद्धसाधनत्वादेव ।  \nनापि चतुर्थः, संविदन्तरसिद्धौ तदवधिकभेदस्यापि सिद्धेस्तन्निषेधायोगात् ।  \nतदसिद्धौ कथं तन्निरूपितभेदनिषेधः ।  \nउपाधिवशात्संविदन्तरत्वेन प्रतीयमानं स्वरूपमेव संविदन्तरशब्देनानूद्य तदवधिकभेदो निषिध्यते,चन्द्रस्तरङ्गचन्द्रान्न भिद्यत इतिवदिति चेत् तथाऽपि हेतोर्विरोधः, संविदन्तराद्भिन्नायामविद्यायां तद्वृत्तेः ।  \nन हि सा संविदन्तरभेदरहिता, प्रागुक्तदोषात् ।  \nयश्च प्रवाहानादिमविद्यामिच्छति, तस्यापि प्रागभावे संविदन्तराद्भिन्ने हेतुवृत्तेर्विरोध एव ।  \nयद्यप्यभावमपि नेच्छेत्, तथाऽपि घटादिषु संविदन्तरभेदाभावात्सपक्षभूतेषु सर्वेषु हेतोरवृत्तेरसाधारणता ।  \nअपरमार्थस्संविदन्तराद्भेदस्तत्रास्तीति न सपक्षतेति चेत्; तर्हि संविदोऽपि संविदन्तरादपरमार्थभेदयोगान्न तत्र तद्राहित्यं साधयितुं शक्यम् ।  \nअपारमार्थ्यमेव तस्यात्र साध्यत इति चेत् तथाऽपि घटादिष्वपि संविदन्तरभेदापारमार्थ्यसिद्धेः सपक्षत्वमपरिहार्यम् ।  \nसंविदः संविदन्तराद्भेदमात्रं मिथ्या, घटादेस्तु स्वरूपमपीति विशेष इति चेत्, किमतः? स्वरूपस्य मिथ्यात्वे सत्यत्वेऽपि संविदन्तरप्रतियोगिकमिथ्याभेदयोगित्वस्य साधारणत्वात् ।  \n\nएतेन अनुभूतित्वादिति हेतुनाऽप्यस्य साध्यस्य दुस्साधत्वं दर्शितम् ।  \nतरङ्गचन्द्रदृष्टान्तोऽपि विषमः, तरङ्गचन्द्रस्य मिथ्याभूतस्य सत्यचन्द्रतादात्म्यायोगात् ।  \nयदि चन्द्रव्यतिरिक्तस्तरङ्गचन्द्रो नास्तीति निर्दिश्येत, तर्ह्यत्रापि संविदन्तरं मिथ्येत्येवोक्तं स्यात् ।  \nतथा विषयाश्रयभेदभिन्नानन्तसंविदुपलम्भे च कस्यास्सत्यत्वं कासां तु तरङ्गचन्द्रवन्मिथ्यात्वमिति विशेषकाभावादनियमेन सर्वसंविन्मिथ्यात्वं सर्वसंवित्सत्यत्वं वा प्रसजेत् ।  \nसामान्यतस्संवित्तत्वे कुतश्चित्सिद्धे तद्व्यतिरिक्तास्संविदो निषिध्यन्त इति चेत्, क एवमाह? संवित्तत्त्वव्यतिरिक्तास्संविद इति, अपि तु संविद एव संविदः ।  \nन च संवित्तत्त्वं सामान्यतः सिध्यदेकमिति सिध्यति, येन तद्व्यतिरिक्तसंविन्मिथ्यात्वं साध्येत ।  \nएकतया सिद्धौ च किमत्र पुनस्साध्यम्? अत एव न पञ्चमः, एकयाऽनाद्यविद्ययाऽनैकान्त्याच्च ।  \nप्रवाहाविद्यापक्षेऽपि सजातीयवत्यविद्याप्रागभावे त्वदभिमतेऽनुत्पन्नत्वहेतोर्वृत्तेर्विरोधश्च ।  \nतस्यापि सजातीयवत्त्वं मिथ्येति चेत्, तर्हि घटादेरपि सज्जातीयवत्त्वं मिथ्येति यन्नाना तदुत्पन्नमिति व्याप्तिप्रदर्शनासिद्धिः ।  \nव्यावहारिकं घटादेः सजातीयवत्त्वमुपजीव्य व्याप्तिप्रदर्शनमिति चेत्,   \nप्रागभावस्यापि   \nव्यावहारिकसजातीयवत्त्वात्तद्वर्तिनो हेतोर्विरोध एव ।  \nन चाभावस्य जातिर्नास्तीति सजातीयाभावः,   \nसमानोपाध्याक्रान्तत्ववेषेणाविशेषात् ।  \nअन्यथा संविदोऽपि जातिमनभ्युपगच्छतः सिद्धसाधनत्वप्रसङ्गात् ।  \nनच घटादिभेदस्य व्यावहारिकत्वमिति स्थितमन्यत्र ।  \nतदेतत्सर्वमभिप्रेत्याह - \"अबाधितप्रतीतिसिद्धदृश्यभेदसमर्थनेन दर्शनभेदोऽपि समर्थित एव, छेद्यभेदाच्छेदनभेदवदि''(श्री भाष्यं जिज्ञा) ति ।  \n\nननु दृश्यभेदेऽपि दर्शनमेकमेवोपलभ्यते, यथा घटपटाविमाविति; छेद्यभेदेऽपि छेदकव्यापार एक एव दृश्यते, यथा एकप्रहारभेद्येष्वनेकेषु काण्डेषु; अतः कर्मभेदे क्रियाभेद इति न व्याप्तिः; नच दृश्यभेदसमर्थनन्यायेन दर्शनभेदसिद्धिरिति विवक्षा, छेद्यभेदाच्छेदनभेदवदित्युदाहरणस्याना काङ्क्षितत्वप्रसङ्गात्; न च छेद्यभेदसमर्थनन्यायेन छेदनभेदस्समर्थ्यते, यदर्थमप्युदाह्रियेत, अतः किमर्थं भाष्यमिति ।  \nउच्यते - दृश्यभेद इति न दृश्यानां स्वरूपभेदमात्रं विवक्षितम्, अपि तु कर्मकारकत्वविशेषणभेदः, अनेकेषामप्येकसामग्रीविशेषमध्यपतितानां घटादीनामेकं कर्मत्वम्, एवं कारकान्तरेष्वप्यनेकेषामेकं तत्तत्कारकत्वं दृश्यते, यथा दर्शपूर्णमासयोः करणत्वमेकमेव तथाऽत्राप्यनेकेषामेकं कर्मत्वमिति न विरोधः ।  \nएवं छेद्यभेदेऽपि द्रष्टव्यः -   \nततश्चायमर्थः - यदि सर्वासां संविदामैक्यं स्यादेकस्यां घटादिप्रतिनियतविषयायां संविदि संविदन्तरविषयाणामपि प्रकाशप्रसङ्गः, न च तथोपलभ्यते, दृष्टादृष्टव्यवस्थाप्रदर्शनात्, अतोऽवगम्यते मिथोऽनाघ्रातविषयाः संविदः स्वरूपतो भिन्ना इति ।  \nतत्रेदं निदर्श्यते - यथा छेदनक्रियाः परस्परास्पृष्टविषयाःपरस्परं विभिद्यन्ते तद्वदिति ।  \nएतेन दृश्यमानस्य संविद्भेदस्य विषयादिभेदोपाधिकत्वं विषयभेदमिथ्यात्वेन संविद्भेदस्य मिथ्यात्वसमर्थनं च निरस्तम् ।  \nदृश्यमानत्वादेव च कल्पनागौरवप्रसंगोऽपि परिहृतः ।  \nदर्शनस्य च बाधकाभावादेव (च) प्रमात्वं सिद्धम् ।  \nननु प्रत्यगात्मनिष्ठधर्मभूतज्ञानं नित्यमिति य इच्छति तस्य कथं संविद्भेदस्य विषयभेदोपाधिकत्वापह्नवः? उच्यते; नित्याऽपि संवित्तत्तत्कर्मानुरूपं तेषु तेषु विषयेषु संकोचं विकासं च भजते ।  \nततश्च कर्मानुरूपतत्तद्विषयीकरणविकारविशेषापेक्षया स्वरूपत एव क्रियाभेदः प्रतिनियतविषयता च युज्यते ।  \nतव तु न तथा, नित्यनिर्विकारस्वप्रकाशमात्रत्वाभ्युपगमात् संविदः ।  \nमायातिरोधानतदधीनविचित्र विषयत्वादिकं तु न सम्भवतीत्यन्यत्र द्रष्टव्यमिति ।।  \n।।इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां संविन्नानात्वनिषेधकानुमानभङ्गवादःत्रयोविंशः ।।23।।"
              },
              {
                "author": "Nrisimharaja",
                "commentary": "23 ---\nपूर्ववादे देवदत्तीयसंविदंतरवेद्यत्वादिना वेद्यत्वमुक्तं । तदनुपपन्नं संविदो भेदाभावेन विषयविषयि भेदाभावात् । न च भेदाभावोऽसिद्धः । संविन्नाना न अजत्वात् इत्यनुमानादित्युत्थानात्संगति रित्यभिप्रायेण वादार्थंसंगृहणाति ।प्रतिपुरुषमिति। जडत्वहेतुसाम्यमेव संगतिरित्यपरे । संविन्नानात्वे गायत्रीप्रमाणमित्यभिप्रायेणाह ।शुभगतिषुधियो यश्चोदयतीति। शुभगतयः शुभहेतुधर्मादयः इत्यर्थः ।\"\"भर्गाख्यं विष्णुसंज्ञित''मिति प्रमाणानुसारेणाह । तद्विष्णुसंज्ञितमिति । नपुंसकतच्छब्देन भर्गशब्दस्यकारांतो नपुंसक इतिगम्यते ।\nविषयाश्रयादित्यादिपदेन वृत्तिर्गृहयते । अप्रयोजकत्वशंकामपाकरोति ।अन्यथेति। विषयाश्रयभेदस्यसिद्धत्वान्नतद्भेदः कल्पनीयः । वृत्तिभेदस्यकल्पनेपि फलमुक्त्वा गौरवं न दोषायेति भावः । अनुभूतिनानत्वेन गौरवं । भेदप्रतीतेःक्लप्तानुभूति भेदविषयत्वे लाघवात् अक्लप्तोसाध्ययाधीनत्वकल्पन एव गौरवात् । अन्यथा घटादि भेदस्यापह्नवापातादित्यभिप्रायेणाह ।तदसदिति ।प्रत्यक्षविरोधादिति। घटादिभेदस्य प्रत्यक्षसिद्धत्वात् बाध इत्यर्थः ।देहात्मेति। देहात्मविवेकाभावे पारलौकिक वृत्तिर्नस्यादिति भावः । अपसिद्धांतमेवोपपादयितुं तदिदं भाष्यमुपपादयतियुष्मदिति।इतरेतरभावानुप पत्ताविति। परमार्थत इत्यर्थः ।अपरमार्थत इति ।तथा च नापसिद्धांत इति भावः ।परमार्थतस्तयोरैक्यप्रसंगश्चेति। भेदस्यापरमार्थिकत्वं हि अभेदस्यापारमार्थिर्कत्व एव स्यादिति भावः ।किं चानुमानेनापि किं अपरमार्थभेदनिषेधस्साध्यते उतापरमार्थ भेदस्य नाद्य इत्याह ।अत्रापीति।स एवेति।सः अपसिद्धांत एवेत्यर्थः ।परमार्थेति। समानसत्ताकयोरेवात्रासंभवात् परमार्थभेदवत्यपरमार्थभेदनिषेधे सिद्धसाधनमिति भावः । द्वितीयं दूषयतिपरमार्थेति। व्याप्तिभंगमुपपादयतियदिति । न च घटादाविति। अद्वैतभंगप्रसंगादिति भावः ।तदाहेति। भाष्यकार इति शेषः । परमार्थविभागः । परमार्थ भेदः । जन्मप्रतिबंधः प्रतिबंधो व्याप्तः उत्पत्तिव्याप्तइत्यर्थः । परमार्थभेदस्य निषेध इति पक्षे दूषणांतरमाह ।अविद्याया इति। साध्याभावव्याप्तत्वादिति भावः ।अपरमार्थेति। अविद्यासंविदोरित्यर्थः ।तदाहेति। भाष्यकृदित्यर्थः ।\nनहि संविदेव हीति। समानसत्ताकयोर्भेदाभेदयोर्विरोधादिति भावःनासौ हेतुरिति। व्यभिचारादिति भावः । तमेवोपपादयति \n।सा हीति।दत्तमुत्तरमिति।जडयोरैक्य प्रसंग इत्यर्थः ।सिद्धसाधनत्वादेवेति। सर्वासांस्वापेक्षया भेदाभावस्य सिद्धत्वादिति भावः ।संविदंतरेति। क्लप्तसंविदपेक्षया भिन्नायास्संविद इत्यर्थः ।तदसिद्धाविति। संविदंतररूपप्रतियोग्यसिद्धया तन्निरूपितभेदस्याप्यसिद्धिरिति भावः । ननु संविदंतरत्वेनप्रतीयमानप्रतियोगिकभेदनिषेधस्साध्यः । तथा च नाप्रसिद्धिरिति शंकते ।उपाधिवशादिति।चंद्र इति।चंद्रस्य तरंगचंद्रस्य च भेदानभ्युपगमादिति भावः ।हेतोर्विरोध इति। व्यभिचार इत्यर्थः ।प्रागुक्तेति। जडाजडयोरैक्यप्रसंगादित्यर्थः । नन्वविद्यायांहेतुर्नास्त्येव उत्पन्नत्वात् । न चादित्वाभ्युपगमविरोधःप्रवाहानदित्व इति पूर्वपक्षयेकदेशमतमाशंक््य तथा सति तत्प्रागभावे व्यभिचार इति परिहरति ।यश्चेति।नन्वभावांतरमेव नास्तीति क्व व्यभिचार इति शंकते ।यद्यपीति। किमत्र पारमार्थिकोभेदो निषिध्यते उतापारमार्थिकः नाद्य इत्याह ।तथापीति। द्वितीयं शंकते ।अपरमार्थ इति । साधयितुं शक्यमिति।बाधादिति भावः । गूढाभिसंधिराशंकते ।अपरमार्थ्यमेवेति। भेदे सति तदभावसाधने भेदापारमार्थ्य पर्यवसानादिति भावः । गूढाभिसंधिं प्रतिवक्ति ।तथापीति। नन्वस्तु पक्षता न चासाधारण्यं ।अविद्यायां तत्प्रागभावे वा हेतोर्व्यत्यस्तप्रयोगादिति चेन्न । अविद्यायाः प्रवाहानादित्वं प्रागभावोतिरिक्तो नास्ति इति चाभ्युपगम्य प्रवृत्तेरसाधारण्यमिति भावः । नन्वध्यस्तस्याधिष्ठानाभावप्रतियोगित्वमेव नत्वधिकरणनिष्ठाभावप्रतियोगित्वं । तथा च संविदस्सत्यत्वेन अधिष्ठानत्वात्तत्र भेदाभावस्संभवति । घटादेस्तु मिथ्यात्वेनानधिष्ठानत्वात् । न तत्र भेदाभावः । ततो न बाधो नवा साधारण्यमित्यभिसंधिमुद्घाटयतिसंविदस्संविदंतरादिति। घटादौ संविदंतरभेदस्य तन्निष्ठाभावप्रतियोगित्वाभावे सत्यत्वप्रसंगेन न तत्र तदत्यंताभावस्यावश्यकत्वात् असाधारण्यं । यदि च तत्र मिथ्यात्वेपि न तदभाव इत्युच्यते तथा संविद्यपि तदभावो नस्यादिति बाध एव स्यादिति परिहाराभिप्रायमुद्घाटयतिकिमत इति ।\nएतेनेति। सत्यमिथ्याभेदविकल्प दुःखेन प्रवृत्तौ साधारण्य व्यभिचारादिनेत्यर्थः ।।विषम इति। साध्यविकल्प इत्यर्थः ।। ननु संविद्व्यतिरिक्त संविदंतरं मिथ्येति विवक्षायां अयं दृष्टांत इति शंकते ।यदिति। दूषणमाह ।तथा सतीति। विनिगमकमाशंकते ।सामान्यत इति। तथा सति सिद्धसाधनार्थ दोषइत्याह ।एकमिति । अपि त्विति। सामान्यतः कुतश्चित्सिद्धसंवित्वा पेक्षया न भिद्यन्त इत्येव ब्रूम इत्यर्थः ।संवित्तत्वस्य एकतयैव सिद्धत्वात् भिन्ना संविदः तदभिन्नाः कथंस्युः । अपितु मिथ्यैवस्युरित्यत्राह नचेति। संवित्तत्वस्य सामान्यसिद्धावपि प्रत्यक्षेण तन्नानात्वोपलंभात् न तेन प्रमाणेन संविदैक्य सद्धिरित्यर्थः । सामान्यतः संवित्साधक प्रमाणेन संविदैक््यसिद्धौ दूषणांतरमाहएकतयेति । अत एवेति।प्रत्यक्षसिद्ध भेदवत्तया जातिमत्वेन बाधादित्यर्थः । किंच किं स्वभिन्नसंविद्राहीत्यर्थः । यद्वा स्वसजातीया भाववत्वं नाद्य इत्याह ।एकतयेति ।द्वितीये आहप्रवाहेति। विरोधो व्यभिचारः । ननु पारमार्थिक सजातीयराहित्यं विवक्षितमिति नव्यभिचार इति शंकतेतस्यापीति। तर्हि व्याप्यत्वासिद्धिरित्याह ।।तर्हीति। ननु व्यावहारिकयोस्साहचर्यादेव पारमार्थिकयोर्व्याप्तिर्लाघवेन सहचारमात्रस्यैव व्याप्तिप्रयोजकत्वादित्याशंक््य व्यावहारिकव्यभिचारादेव पारमार्थिकेव्याप्तिविरोध इति दूषयति ।व्यावहारिकमिति । समानोपाध्याक्रांतत्वेति। सजातीयपदेन समानोपाध्याक्रांतत्वमेव विवक्षणीयं । तादृशस्य विशेषणस्य प्रागभावेपि सत्वादित्यर्थः । घटादिभेदः घटादिव्यक्तिः । अन्यत्र मिथ्यात्वभंगे अत्र भाष्यमुदाहरति ।तदेतदिति।\nदूषणांतरमप्याह ।न च दृश्यभेदसमर्थनेति। भेदसमर्थनन्यायो भेदव्याप्तिः । यत्र यत्र दृश्य भेदः तत्र तत्र दर्शनभेद इति विशेषव्याप्तिविवक्षायां तदुदाहरणवाक्ये छेद्यभेददृष्टांतस्संगतो भवतीत्यर्थः । ननु छेद्य भेद समर्थनन्यायेन यथा छेदन भेदस्समर्थ्यते एवं दृश्यद्रव्यभेद समर्थनन्यायेन दर्शनभेदोपि समर्थ्यत इति भाष्यार्थः । तथा च नादृष्टांतासांगत्यमित्याशंक्याह ।नचेति । यदर्थमिति। अत्र कर्मभेदात्क्रियाभेद इति व्याप्तिर्विवक्षिता तत्र दृष्टांतप्रदर्शनार्थं छेद्य भेदाद्युदाहरणमित्यर्थः । ननु स्वरूपभेदः कथं कर्मकारकत्वमित्यत्राहएवमिति । दर्शपूर्णयोरिति।\"\"दर्शपूर्णमासाभ्यामि''ति श्रुत्यासह तयोः कारकत्वमिति भावः ।\nननु कर्मकारकत्वभेदो ज्ञानक्रिया भेदात् तद्भेदश्च कर्मकारकत्व भेदादिति कथं कर्मभेदार्थ ज्ञानभेद समर्थनं अन्योन्याश्रयादित्यत्राहततश्चायमर्थ इति। यदि सर्वासां संविदां ऐक्यं स्यात् तदानीं घटसंवित्वेन प्रतीयमान संवित्कर्मत्वमेव पटे विद्यमानं संवित्वेन प्रतीयमान संवित्कर्मत्वं स्यात् ततश्च घटस्य संवित्कर्मदशायां सर्वेषामपि तत्तत्संवित्कर्मत्वमिति दृष्टादृष्ट व्यवस्थान न स्यात् इत्यर्थः । संविदंतर मिथः इत्यादिव्यपदेशो लोकव्यवहारसिद्ध इति नात्रान्योन्याश्रय इति भावः ।एतेनेति ।स्वाभाविकभेद समर्थनेनेत्यर्थः । ननु एवं तत्संवित्कल्पने गौरवं स्यादित्यत्राहदृश्यमानत्वादेवेति। प्रत्युत प्रतीयमानस्यभेदस्यौपाधिकत्वकल्पन एव गौरवं स्यादित्यर्थः । ननु दर्शनस्य भ्रांतित्वात् ततः कथं भेदसिद्धिरित्यत्राह ।दर्शनस्य चेति। ननु सिद्धांतेपि धर्मभूतज्ञानं विषयभेदाधीनभेदवदेव । प्रत्येकमात्मनां ज्ञानस्यैकत्वात् नित्यत्वाच्च \nकथमौपाधिकत्वनिषेधो भेदस्येत्याशंकते ।नन्विति। तत्रापि सामग्रीभेदेन विषयीकरणलक्षण क्रिया भेद एव जन्यते । नन्वौपाधिक भेद इति भावः । ननु ममापि तथास्त्वित्यत्राह ।तव त्विति। ननु मायया यथा घटापेक्षायां संविदस्तिरोधानं पटापेक्षया न तिरोधानं तथा घटज्ञानं न भवति पट ज्ञानं भवति तत्कृत भेदेन प्रदेशेन भेदव्यवहारो ज्ञातत्वात्। अज्ञानत्वेचेति। ममापि संभवतीत्यत्राह ।मायेति। तिरोधानानुपपत्तावित्यर्थः ।\nवत्सकुलजलधिकौस्तुभनृसिंहगुरुसुतेन सिंहदेवेन कृतायां शतदूषणीटीकायां त्रयोविंशः समाप्तः ।"
              }
            ]
          },
          {
            "verse_number": 24,
            "original_text": "24 निर्विशेषत्वानुमानभङ्गवादः",
            "commentaries": [
              {
                "author": "Vedanta Desika (original text)",
                "commentary": "24 ---\n \n  \"24 निर्विशेषत्वानुमानभङ्गवादः\" \n।।अथ निर्विशेषत्वानुमानभङ्गवादः चतुर्विंशः ।।24।।  \nविभूतिगुणवर्गेण विशिष्टं यमधीमहे ।  \n\nअप्रतर्क्यविशेषाय तस्मै भगवते नमः ।।  \nयदाहुः - अनुभूतिर्निर्विशेषा, अनुभूतित्वात्, यत्सविशेषं न तदनुभूतिः, यथा घटः, अनुभूतेस्सविशेषत्वे घटवदननुभूतित्वप्रसङ्ग इति ।  \nअत्र तावत्प्रतिज्ञायां निर्विशेषपदमनुभूतिपदप्रतिपन्नादधिकार्थबोधकम्? न वा? पूर्वत्र तेनैवानुभूतिरितिवदनधिकार्थत्वेन पुनरुक्तिनिग्रहापत्तिः ।  \nसमस्तविशेषाभाव एव तेन प्रतिपाद्यत इति चेन्न; उक्तोत्तरत्वात् ।  \nतथा हि ।  \nस किमनुभूतिस्वरूपमेव? ततोऽतिरिक्तं वा किंचित्? पूर्वत्र पुनरुक्तिः, सिद्धसाधनता च ।  \nनहि संवित्पर्यायशतपाठेऽपि नः काचित्क्षतिः ।  \nउत्तरत्र विशेषवत्त्वमवर्जनीयम् ।  \nसमस्तविशेषाभावो न ब्रह्मणो रूपादिवद्धर्म इति चेत्, रूपादिवद्धर्मत्वं नास्तीति वदता किं गुणत्वादिरूपेण धर्मत्वं प्रतिक्षितम्? उत यथाकथञ्चिद्विशेषणत्वमपि? आद्ये गुणत्वादिरूपेण विशेषकत्वाभावेऽपि प्रकारान्तरेण विशेषेकत्वात्सविशेषत्वं तावदवर्जनीयम् ।  \nतथा च सति गुणादिरूपे विशेष कःप्रद्वेषः? द्वितीये पक्षीकृताया एवानुभूतेसा(ध्यधर्मा) ध्यानन्वयस्य त्वैयवोक्तत्वादनुमानवृत्तान्तानभिज्ञत्वमनन्वितानिग्रहस्थानं च ।  \nप्रमाणबलादयमेको विशेषः स्वीक्रियत इति चेत्, प्रमाणबलादिति किमिदमेवानुमानं प्रमाणम्? उतान्यच्छ्रुत्यादिकम्? न पूर्वः, असिद्धेः ।  \nकथं तस्यैव प्रमाणत्वे विमन्यमानं प्रति तदेव प्रमाणमुपस्थापयसि? नोत्तरः, श्रुत्यादेर्निर्विशेषप्रतिपादकत्वस्य दूषयिष्यमाणत्वात् ।  \nयदि चाभावरूपमेकं विशेषमभ्युपगच्छसि, तदाभावरूपेष्वन्येषु विशेषेषु किं भावरूपत्वादेवामर्षः? उत प्रमाणाभावात्? नाद्यः, अभावरूपे विशेषे कस्यचिदमर्षप्रसङ्गात् ।  \nन द्वितीयः, नित्यत्वस्वयंप्रकाशत्वादेस्त्वयैव प्रमाणैरुपपाद्यमानत्वात् ।  \n\nव्यावहारिकप्रमाणोपस्थापितत्वान्नित्यत्वादीनां मिथ्यात्वमिति चेन्न; निर्विशेषत्वस्यापि व्यावहारिकप्रमाणोपस्थापितत्वेन   \nमिथ्यात्वप्रसङ्गात् ।  \nअस्त्वेवं किंनश्छिन्नमिति चेत्, नित्यत्वनिर्विशेषत्वादेर्मिथ्यात्वेन सौगतवैशेषिकाद्यभिमता   \nनित्यत्वसविशेषत्वादेरवर्जनीयत्वात् ।  \n\nननु निर्विशेषमिति प्रतिज्ञायां विशेषान्तरं निर्विशेषत्वं च विशेषत्वलक्षणसामान्योपाधिना युगपदेव प्रतिक्षिप्यते, ततःपरं च न किंचिद्वक्तव्यमस्तीति चेत्, तत्तत्साध्यधर्मानन्वयलक्षणो दोषःप्रागेवोक्तः ।  \nकिंच विशेषान्तरशब्देन किं सामान्यतः सविशेषत्वमेव विवक्षितम्? उत रूपरसादयः कतिचन विशेषाः? पूर्वत्र निर्विशेषत्वमपि नास्ति सविशेषत्वमपि नास्तीति व्याहतवर्णना; \"परस्परविरोधे हि न प्रकारान्तरस्थिति'' ति (न्यायकुसु 3 - 8) रिति न्यायात् ।  \nउत्तरत्र रूपरसादिविशेषं निर्विशेषत्वादिकं चापोह्य शास्त्रसिद्धैः सर्वज्ञत्वादिभिः सविशेषत्वप्रसङ्गः ।  \nकिञ्चेयं प्रतिज्ञा त्वदभिमतहेतुरूपधर्मप्रतिक्षेपिका? न वा? आद्ये हेत्वभावे साध्याभावः, प्रतिज्ञाहेतुविरोधश्च ।  \nद्वितीये तेनैव विशेषणतयाऽभ्युपगतेन सविशेषत्वम् ।  \nहेत्वादिधर्मान्वयस्य प्रमाणसिद्धत्वाभ्युपगमेन तन्निषेधे कालात्ययापदेशप्रसङ्गश्च ।  \nयदिच व्यावहारिकहेतुधर्मान्वयेन साध्यसिद्धिरिति मन्यसे, तदा बाष्पधूमभ्रमानुमितदहनवत् स्वप्नलब्धद्रविणनिर्मितभूषणवच्च साध्यव्यापिव्यावहारिकत्वस्य त्वयैवानुमन्तव्यत्वान्न किंचिदस्माकं दूषणीयमस्ति ।  \nयादृच्छिकसंवादिलिङ्गविभ्रमवदभिमतसिद्धिरिति चेत्, किमियं सिद्धिर्निर्णयात्मिका? उत सन्देहात्मिका? न पूर्वः, यादृच्छिकसंवादीत्यनेनैव विसंवादशिरसोऽपि सम्भावितत्वेन निर्णयासिद्धेः ।  \nनोत्तरः, सन्दिग्धनिर्णयार्थं न्यायं प्रवर्तयितुमिच्छतः पुनरपि तेनैव न्यायेन सन्देहस्यैव स्थिरीकरणात् ।  \nअसत्यात्सत्यसिद्धिभागस्तु स्वस्थाने द्रष्टव्यः ।  \nअतो न कथंचिदपि सर्वविशेषशून्यत्वं प्रतिज्ञातुं शक्यते ।  \nघटस्य च परमार्थतः सविशेषत्वानभ्युप गमाद्दृष्टान्तस्साध्याव्यावृत्तः ।  \nअथ मिथ्याभूतविशेषयोगात्तत्र सविशेषत्वमिच्छसि; तदाऽनुभूतेरपि तथाविधविशेषाभ्युपगमान्न तत्प्रतिक्षेपः शक्यः ।  \nपरमार्थविशेषशून्येति साध्यार्थे तु व्यतिरेकदृष्टान्तासिद्धिरुक्ता ।  \nयस्त्वनुभूतिर्दृश्यधर्मरहितेति साध्यं प्रयुङ्क्ते, तस्य साध्यविशेषणवैयर्थ्याच्च निग्रहः ।  \nअदृश्यधर्मानभ्युपगमात् ।  \nएवं प्रत्यक्त्वाजडत्वप्रकाशत्वादिहेतवोऽपि निरस्ता वेदितव्याः ।  \n\nये च धर्मपक्षीकारेण प्रयोगाः - भेदादयो नानुभूतिधर्माः, दृश्यत्वात्, धर्मत्वात्, रूपादिवत्,इत्यादयः; तत्र तावत् स्वाभ्युपगतनित्यत्वादीनामपि पक्षीकारेऽपसिद्धान्तः ।  \nतद्बहिष्कारे तैरेवानैकान्त्यम् ।  \nतेषां मिथ्यात्वेनाभ्युपगमान्नापसिद्धान्तानैकान्ताविति चेन्न; तथा सति तत्प्रतिक्षेपकान् प्रति तत्समर्थनप्रयासनैरर्थक्यात् ।  \nतेषामनुभूतिस्वरूपमात्रत्वे च तत्स्वरूपमभ्युपगच्छद्भिस्सौगतादिभिस्सह न विमन्तव्यम् ।  \nअनित्यत्वादिकल्पनातैर्विवादस्तत्प्रतिक्षेपश्च क्रियत इति चेन्न; अनित्यत्वादिनिषेधस्यापि स्वरूपत्वे स्वरूपातिरिक्तस्य सत्यत्वे मिथ्यात्वे च सिद्धसाधनत्वव्याघातादिभिर्दत्तोत्तरत्वात् ।  \nकिञ्चानुभूतिशब्देन लोकसिद्धसंविद्विवक्षायां विषयाश्रयस्वगतविशेषाणामनन्तानां प्रत्यक्षादिसिद्धत्वस्थापनात्कालात्ययापदेशः ।  \nश्रुतिसिद्धब्रह्मस्वरूपपक्षीकारे तु श्रुत्यैव तद्गतानन्तविशेषविषयया बाधश्चापरिहार्य इति ।  \nतदेतत्सर्वमपि संगृहीतं भाष्ये - \"यदपि नास्या दृशेर्दृशि(स्व)रूपाया दृश्यः कश्चिदपि धर्मोऽस्ति, दृश्यत्वादेव तेषां न दृशिधर्मत्वमिति च, तदपिस्वाभ्युपगतैः प्रमाणसिद्धैः नित्यत्वस्वयंप्रकाशत्वादिधर्मैरुभयमनैकान्तिक''(श्री भाष्यं जिज्ञा)मित्यादिना।  \nतत्र स्वाभ्युपगतैरित्यपसिद्धान्तादेस्संग्रहः ।  \nप्रमाणसिद्धैरिति तु बाधादेः ।  \nअनैकान्तिकशब्दः स्वसाध्यसम्बन्धनियमनिषेधार्थः ।  \nतेन यथासंभवं बाधादेरपि संग्रह इति ।  \n\nप्रतिप्रयोगश्च - अनुभूतिः सविशेषा, भासमानत्वात्, घटादिवत्; नित्यत्वादयोऽनुभूतिधर्माः अभ्युपगतानुभूतिस्वरूपं प्रति तद्धर्मतया प्रमाणतस्साध्यमानत्वात्; यत्र यत्प्रमाणतः साध्यते स तद्धर्मः यथा सम्प्रतिपन्नः, इत्यादयः ।  \nनचात्र विपक्षे बाधकाभावः शङ्क्यः, प्रागुक्तनिर्विशेषप्रतिज्ञानुपपत्त्यादेरेव बाधकत्वात् ।  \nअन्ततो निर्विशेषानुमानस्यैव विपक्षे बाधकरहितत्वाच्च ।  \nन च दृष्टान्तासिद्धिः, त्वयैव घाटदेर्व्यतिरेकदृष्टान्ततयोदाहरणात् ।  \nबाधादेरपि प्रसङ्गाभावेन प्राबल्यमस्मदुक्तानामिति ।।  \n।।इति श्री कवितार्कि सिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां निर्विशेषत्वानुमानभङ्गवादः चतुर्विंशः ।।24।।"
              },
              {
                "author": "Nrisimharaja",
                "commentary": "24 ---\nअनुभूतिविषयचिंता सामान्यादियमपि चिंतासंगतेति वादार्थं सूचयन्मंगळमाचरति ।विभूतीति। ब्रह्मण एव अनुभूतित्वेन तैरभ्युपगमात् तस्य च सविशेषत्वेनैव प्रतिपन्नत्वान्नतस्य निर्विशेषत्वसाधनं संभवतीति वादार्थस्सूचितः । निषेधश्रुतेस्तात्पर्यमाह ।अप्रतर्क्येतिनिर्विशेषत्वे षाड्गुण्य प्रवृत्तिनिमित्तक भगवच्छब्दविरोधाेपीत्यभिप्रायेण भगवते नम इति अधिकोर्थो निर्विशेषरूपोधर्मः पुनरुक्तिनिग्रहा पत्तिरिति शब्दार्थयोः पुनरुक्तं । अन्यत्रानुवादादिति गौतमीयं सूत्रंमिति भावः । ननु विशेषाभावोनुभूति स्वरूपातिरिक्त एव अतो न पौनरुक्त्यं ।\nविशेषमात्रस्यैव निषेध्यत्वेन विशेषा भाव रूपविशेषस्यापि निषेधात् न सविशेषत्वदोष इत्यभिप्रायेण शंकते ।समस्तेति। ननु कथं उक्तोत्तरत्वं विशेषा भावोऽतिरिक्तः तस्यापि निषेधे न मिथ्यात्वादित्यत आह ।तथा हीति। तत्र विशेषाभावस्याप्य भावः स्वयमेव न भवति प्रतियोगित्वतदभावयोरेकत्रविरोधात्। तथा चातिरिक्तएवस्वोऽस्याभाव इति वक्तव्यं । तत्र स्वानुभूति स्वरूपकतान्य पूर्वत्र पौनरुक्त्याद्यवर्जनीयं उत्तरत्र सविशेषत्वप्रसंग इति दूषयति ।स किमित्यादिना। ननु समस्तविशेषाभाव स्वरूपतातिरिक्त एव परंतु रूपादिकं । यथा घटादेर्धर्मो न तथा ब्रह्मणस्सधर्मता नपौनरुक्त्यं नापि सविशेषत्वमिति शंकते ।समस्तविशेषाभाव इति। किं विशेषाणां गुणत्वमेव प्रतिक्षेप्यते।न तु यथा कथंचित्संबंधमात्रमपीति । आद्ये सविशेषत्वस्य न प्रतिक्षेपः विशेषाणां गुणत्वाभावेपि तत्संबंधमात्रात् सविशेषत्वोपपत्तेः । द्वितीय्ये पक्षसंबंधाप्रसिद्धेरनुमा साध्य न फला सिद्धिरित्याह । न रूपेत्यादिना ।। अनुमानवृत्तांतः पक्षेसाध्यसंबंधसाधकत्वानन्वितनिग्रहस्थानमित्यर्थः । अप्रतिबंधार्थत्वादपार्थकनिग्रहस्थानमित्यर्थः ।प्रमाणबलादिति। अयं विशेषाभाव एकोंगीक्रियते न पुन रेतदतिरिक्तोअभावरूपोअभावाविशेषः स्वीक्रियत इत्यर्थः ।असिद्धेरिति। प्रमाणत्वासिद्धेरित्यर्थः ।। असिद्धिमेवोपपादयतिकथमिति। विशेषाभावस्यापि विशेषत्वादनुभूतिर्निर्विशेषेति प्रतिज्ञायास्सामान्यतो विशेषमात्रनिषेधे विशेषत्वावच्छिन्नप्रतियोगिकाभावस्यापि निषेधेन व्यघाताद्भावाभावमात्र प्रतियोगिकाभावस्याप्रसिद्धया च न तद्व्यतिरिक्तत्वावच्छिन्नप्रतियोगिकाभावस्य साधनसंभव इति प्रमाणत्वे विमतिरित्यर्थः । पूर्वोक्त साध्याभ्युपगम एव बाधकमाहयदि चेति।अभावरूप इति। यदि प्रमाणसत्वेपि तत्क्रोधमात्रादेव भावरूपविशेषासिद्धस्तदान्यस्यक्रोधादभावरूपविशेषोऽपि न सिध्येदित्यर्थः ।नित्यत्वेति। नित्यत्वादीनां ब्रह्मस्वरूपभिन्नत्वे नित्यादिपदानामभिन्नार्थत्वप्रसंगेनधर्मत्वमेव वाच्यमित्यर्थः । अस्तु नित्यत्वादीनां सिद्धिः तथापि मिथ्यात्वान्नदोष इति शंकते ।व्यावहारिकेति।तर्हि निर्विशेषत्वमपि न सिध्येदित्याहनिर्विशेषत्वस्येति। अस्तु निर्विशेषस्यापि मिथ्यात्वं न तावतापि मिथ्यात्वं न तावता सविशेषत्वप्रसंगः । विशेषाणामपि मिथ्यात्वादिति शंकते ।किन्नच्चिन्नमिति। छिन्नं न भवति त्वदभिमतं सर्वं छिन्नमित्याह ।किन्नश्छिन्नमिति। तदेवोपपादयति ।नित्यत्वेति। तथाच सौगतादिमतप्रसंग इति भावः ।\nननु निर्विशेषत्वस्य मिथ्यात्वेऽपि न विशेषांतरस्य सत्यत्वसिद्धिः । निर्विशेषमिति प्रतिज्ञायां विशेषत्वेन रूपेण निर्विशेषत्वस्य युगपदेव निषेधात् । ततश्च तमेवोभयनिषेधमादाय सविशेषत्वशंकायामपि न किंचिद्वक्तव्यमवशिष्यते । तस्यापि विशेषत्वरूपेण निषेध्यांतर्भावेनमिथ्यात्वेन परिहृतत्वादित्याशंकते ।ननु निर्विशेषमिति। तथा सति विशेषांतराभाव पक्षे प्रतिक्षेपात्साध्य धर्मानन्वयः पक्षे साध्यासिद्धिरूपो दोषस्यादित्यर्थः ।पूर्वत्रेति। निर्विशेषत्वस्य निषेधेन विशेषत्वस्य विधिस्यात् सर्विशेषत्वनिषेधेर्विशेषत्वस्य विधिस्यात् । तथा च समानसत्ताकयोर्भावा भावयोर्युगपदेकत्र निषेदाद्व्याघातस्यादित्यर्थः ।परस्परेति। परस्पराभावाव्यापकत्वं विरोधइत्यर्थः ।उत्तरत्रेति। यदि कतिपयविशेषाणां निषेध इति ब्रूषे तर्हि घटादि धर्मत्वेन प्रसिद्धानां रूपादीनां प्रमाणविधुराणां पदाभिमत निर्विशेषत्वाविद्याश्रयत्वादीनां निषेधस्यात्ततश्च शास्त्रगम्यसार्वज्ञादेरप्रत्यूहादिति भावःप्रतिज्ञाहेतोर्विरोधश्चेति। हेतुसिद्धौ साध्यासिद्धेः साध्यसिद्धौहेत्वसिद्धिः । प्रतिज्ञाहेतुवचनयोः परस्परव्याघात इत्यर्थः । साध्यानुमितेः पूर्वं पक्षे हेतु निर्णयस्य आवश्यकत्वाद्धेतोश्च विशेषत्वात्परामशेर् नानुमानस्य बाधश्चेत्याह ।हेतुत्वादिति। आदिपदेन पक्षतावच्छेदकादिग्रहः । नन्वस्तु हेतोः प्रतिक्षेपः नचैवमसाधकत्वप्रसंगः । व्यवहारिकत्वेन \nसाधकत्वसंभवाल्लाघवेन सत्वमात्रस्यप्रयोजकत्वादित्याशंकामनुवदति ।यदि च व्यवहारिकेति।सत्वमात्रस्य प्रयोजकत्वेऽति प्रसंगमाह ।तदेति।हेतु समानसत्ताकत्वेनेति शेषः । तथा च निर्विशेषस्यापि मिथ्यात्वं स्यादिति तत्साधने सिद्धसाधनमित्यर्थः।स्वप्नलब्धेति।यथा कार्यस्य कारणसमानसत्ताकत्वं नियत तथा ज्ञाप्यस्यापि ज्ञापक समान सत्ताकत्वं नियतमित्यर्थः ।लिंगभ्रमवदिति। लिंगभ्रमस्थले इवेत्यर्थः ।किमियमिति। किं निर्विशेषत्वानुमिति निर्विशेषत्वं परमार्थः । उतापरमार्थ इति संशयविरोधि न वेति विकल्पार्थः । न पूर्व इत्यादि लिंगपरामर्शस्य भ्रमत्वनिश्चयात् यादृच्छिक संवादस्यादर्शनात् तत्संभावनामात्रस्य विसंवादिसाधारण्यात् अनुमितौ अप्रामाण्यसंदेहादित्यर्थः ।संदिग्ध इति। संदेहनिवर्तनार्थं अनुमान प्रवृत्तिः । ततश्च तदर्थ प्रवृत्तिनाप्यनुमानेनाप्रामाण्यसंदेहास्कंदितेनार्थसंशयस्यैवाधानात्तस्य चाहितस्य तदाधायकसहस्रेणापि निवृत्तिर्नस्यादित्यर्थः ।नच व्यावहारिकमेव साधनमस्तु । न च व्यावहारिकसाधने व्यावहारिकमेव साध्यमिति नियमः । असत्यादपि सत्यसिद्धेर्यथा मिथ्याभूतसर्पादितो भयादित्यत आह ।असत्यादिति। सर्पादिज्ञानमेव तत्र भयादिहेतुः नत्वसत्यरज्जुसर्पादित्यसिध्यात्सत्यसिद्धिभंगे द्रष्टव्य इत्यर्थः । प्रतिज्ञादूषणमुपसंहरतिअत इति। किं परमार्थो विशेषाभावस्साध्यः उतापरमार्थः नाद्य इत्याह ।।घटस्येति। परमार्थस्य विशेषाभावस्य घटादौ सत्वाद्धेतोरसाधारण्यमित्यर्थः । ननु घटादौ पारमार्थिकविशेषाभावोऽपि नास्ति प्रतियोगिमात्रस्याभावसत्व विरोधित्वादित्याशंकते ।अथेति। तथा सति बाध एवेत्याह ।तदेति। ननु परमत्वावच्छिन्नविशेषाभावस्साध्यः स च घटे न बाधितः । प्रतियोगितावच्छेदकावच्छिन्न प्रतियोगिसत्वस्यैव विरोधित्वादित्याशंक्य परिहरति ।परमार्थेति । उक्तेति।। संविदो निर्विकारत्व भंगवादे तथापि व्यतिरेकासिद्धिरित्याद्युक्त न्यायोनोक्तप्रायेत्यर्थः ।वैयर्थ्यादिति। साध्यविशेषणवैयर्थ्यस्य प्रतिज्ञाहान्यंतर्भावादिति भावः । च कारः पूर्वोक्तदोष समुच्चयार्थः ।\nअनुभूतिर्निविशेषा प्रत्यक्त्वात् अजडत्वात् प्रकाशत्वात् अपरिच्छिन्नत्वात् व्यतिरेकेण निघटवदित्याद्यनुमानान्यप्युक्तदूषणा निरस्तानित्याह ।यस्त्विति। किमनुभूतिधर्मत्वमात्रं निषिध्यते पारमार्थिकानुभूति धर्मत्वमिति विकल्पमभिप्रेत्याद्यं द्वेधा विकल्प्य दूषयति ।तत्र तावदिति। द्वितीयं कल्पमुत्थापयति ।तेषां मिथ्यात्वेनेति। पारमार्थिकानुभूति धर्मत्वाभाव एव साध्यः । नित्यत्वादयश्च व्यावहारिक एव । अतस्तेषां पक्षत्वे बहिर्भावे वा नोक्तदोषादित्यर्थः ।तथा सतीति। ब्रह्मणि नित्यत्वादिकमनिच्छद्भिरपि नित्यत्वादिकं मिथ्येत्येवाभिधीयते इत्यर्थः । ननु नित्यत्वादिकं ब्रह्मणस्स्वरूपमेव अतस्तस्य पक्षत्वेपि धर्मत्वाभावान्न बाधः । पक्षबहिर्भावेपि हेत्वभावान्न व्यभिचार इति शंकामनूद्य परिहरति ।तेषामिति । अनित्यत्वादिकल्पनादिति। कल्पिता अनित्यत्वादि निरासार्थं यत्नसार्थक्यमित्यर्थः ।नित्यत्वादिनिषेधस्येति। स्वरूपत्वे सिद्धसाधनं स्वरूपातिरिक्तत्वे नित्यत्वेचानुभूतिमात्रोपक्रमव्याघातः । अद्वितीयत्वव्याघातश्च मिथ्यात्वेप्युपक्रम व्याघातः तत्प्रतिक्षेपा संभवश्चेति भावः अनुभूति पक्षकानुमाने दूषणांतरंचाह ।किंचेति । यदपीति। अस्याः दृशेरित्यादिना दृशिपक्षकानुमानमुक्तं दृश्यत्वादेवेत्यादिना धर्मपक्षकमुक्तं तदुभयमपीत्यन्वयः । अपसिद्धांतादेरित्यादि शब्देन नित्यत्वादिप्रतिक्षेपकान्प्रति तत्समर्थनप्रयासकैरर्थ वयादेर्ग्रहः ।बाधादेरित्यादिशब्देन अनैकांतिकादि संग्रहः नन्वनुभूतित्वस्य कथमनैकांत्यं परपक्षे तदसंभवादित्यत्राह ।अनैकांतिकशब्द इति । यथा संभवमिति। अनुभूतिलिंगे बाधः दृश्यत्वलिंगेऽनैकांत्यमित्यर्थः ।\nसविशेषेति। स्वसमानसत्ताकविशेषेत्यर्थः ।भासमानत्वादिति। प्रकाशमात्रत्वं विवक्षितं । तच्चानुभूतेश्चेतन्याविषयत्वपि परेणांगीकृतमिति नासिद्धिः ।अनुभूतिधर्मा इति। अधिकरण समानसत्ताकानुभूति धर्मेत्यर्थः । पक्षासिद्धिपरिहारार्थमाह ।अभ्युपगतेति। तद्धर्मतयाप्रमाणतस्साध्यमानत्वादित्येव हेतुः । उभयाभ्युपगतप्रमाणभावे न अनुभूतिधर्मतया प्रतीयमानत्वादित्यर्थः ।उभयाभ्युपगतप्रमाणभावाश्रुतिः तयानुभूतेर्नित्यत्वादि प्रतिपत्तेः । तथा च प्रमाणत्वेसिद्धे साध्यसिद्धिः । साध्यसिद्धौ प्रमाणत्वसिद्धिरित्यन्योन्याश्रयो नेति भावः । तद्धर्मतया स्वरसिकबाधरहितप्रतीति विषयत्वादित्यर्थःइत्यपरे । तेन प्रमाणभावप्रतिपन्नक्षणिकत्वादौ व्यभिचार इति ध्येयं ।प्रागुक्तेति। अनुभूतिपक्षके निर्विशेषत्वानुपपत्तिर्विपक्षे बाधिका । नित्यत्वादि पक्षकेतु नित्यत्वादीनामनुभूतिसमानसत्ताकतधर्मत्वाभावे मिथ्यात्वात्तत्प्रतिक्षेपकान् प्रति तत्समर्थन प्रयासनैरर्थक्यादिर्विपक्षे बाधिका ।अयमेवेति। प्रतिज्ञानुपपत्तयादेरित्यादिशब्दार्थः ।अंतत इति। प्रत्युतेत्यर्थः । ननु व्याप्यत्वासिद्धिरसाध्याप्रसिद्धेरित्यत्राह ।नचेति। त्वयैवनिर्विशेषत्वानुमाने व्यतिरेकव्यवृत्यर्थं घटादेस्सविशेषत्वांगीकारादित्यर्थः । नन्वेवमपि सविशेषत्वमसिद्धमेव त्वदनुमानस्य मदुक्तेन प्रतिरोधात् इत्यत आहबाधादेरपीति। त्वदुक्तानुमाने तु बाधोप्यस्तीति न तुल्यतेति भावः ।।\n।। वत्सकुलतिलकनृसिंहगुरुसुतेन सिंहदेवेन कृतायां शतदूषणी टीकायां चतुर्विंशः समाप्तः ।।"
              }
            ]
          },
          {
            "verse_number": 25,
            "original_text": "25 संविदात्मत्वभङ्गवादः",
            "commentaries": [
              {
                "author": "Vedanta Desika (original text)",
                "commentary": "25 ---\n \n  \"25 संविदात्मत्वभङ्गवादः\" \n।।अथ संविदात्मत्वभङ्गवादःपञ्चविंशः ।।25।।  \nअन्योन्यव्यतिरिक्तयोरविजहद्धर्मत्वधर्मित्वयोर्व्यापारे गृहमेधिनोरिव ययोः साहित्यमासूत्र्यते ।  \n\nसा संवित्सकलार्थसाधकवपुस्तत्सिद्धभोगः प्रभुः, श्रीमानस्तु स मे समस्तदुरितोत्ताराय नारायणः ।।  \nयदुच्यते - संविदात्मा अजडत्वात्, यदुक्तसाध्यं न भवति तदुक्तसाधनमपि न भवति, यथा घटः, इति; तदसत्; स्वस्मै   \nभासमानत्वरूपस्याजडत्वस्य हेतोरसिद्धेः ।  \nअव्यभिचरितप्रकाशसत्ताकत्वस्यसुखादिभिर्व्यभिचारात् ।  \nतेषामपि संविद्वयतिरेकस्यानात्मत्वस्य च सौगतसुहृदा त्वयाऽप्यपरित्यागात् ।  \nसजातीयनैरपेक्षयादेरपि दीपादिभिर्घटादिभिरपि वा व्यभिचारत् ।  \nसर्वथा सजातीयनिरपेक्षप्रकाशत्वस्यपक्षेऽप्यसिद्धेः ।  \nसा खल्वात्मसम्बन्धसापेक्षप्रकाशा ।  \nअन्यथा स्वाश्रयव्यतिरिक्तेभ्योऽपि तत्प्रकाशप्रसङ्गात् ।  \nअत एवात्मनिरपेक्षत्वमप्यसिद्धम्; संविदन्तरनिरपेक्षप्रकाशत्वस्य स्वस्मै परस्मै वेति विकल्पे पूर्वस्यासिद्धेरुत्तरस्य विरुद्धत्वात, अन्यस्मा एव भासमानत्वनियमात्, घटादिवदनात्मत्वसिद्धेश्च ।  \nअन्यथा घटादरेपि भासमानत्वमात्रेणात्मत्वप्रसङ्गस्यावारणात् ।  \nअतो ज्ञानत्वमेव हेतुः परिशिष्यते ।  \nतच्च प्रकाशरूपत्वम् ।  \nतच्च स्वस्मै परस्मै वेति विकल्पेन दूषितमेव ।  \nन कस्मैचिदिति पक्षे तु प्रकाशत्वहानिः, तथैव सर्वत्र प्रसिद्धेः ।  \n\nकिंचानेन हेतुना संविद आत्मत्वं साधयन्तः किमिदमात्मत्वमभिसन्धाय साधयन्ति? किं ज्ञातृत्वादिकम्? उत प्रत्येतुः प्रत्येतव्याद्यतिरिक्तत्वम् ? अथवा स्वस्मै भासमानत्वम्?उताव्यभिचरितप्रकाशसत्ताकत्वम्? यद्वा स्वप्रकाशत्वम्? उत स्वानतिरिक्तत्वम्? यद्वाऽन्यदेव किंचिदिति ।  \nनाद्यः, प्रत्यक्षविरोधात् ।  \nज्ञातृत्वं हि ज्ञानाश्रयत्वम् ।  \nतत्र स्वापेक्षया स्वस्यैवाश्रयत्वं व्याहतम्, आश्रयत्वाश्रयित्वलक्षणविरुद्धधर्माध्यासात् ।  \nअत एव स्वाश्रयतादात्म्येन ज्ञातृत्वमपि प्रतिक्षिप्तम् ।  \nधर्मधर्मिभेदाभेदपक्षस्तु भवताऽपि नाङ्गीक्रियते ।  \nनापि ज्ञानान्तराश्रयत्वं वक्तुं शक्यम्, योग्यानुपलम्भनिरस्तत्वात्, इच्छादेरिच्छान्तराश्रयत्वादिवत् ।  \nकिंच क्षणिकस्यैव ज्ञानस्य ज्ञातृत्वं साध्यते?उत स्थिरतयाऽभ्युपगतस्य तस्यैव? पूर्वत्र प्रतिसन्धानाद्यनुपपत्तिः।  \nसौगतादीन्प्रति प्रयुक्ता भवन्तमास्कन्दति ।  \nउत्तरत्रापि किं निराश्रयस्य ज्ञानस्य ज्ञातृत्वं साध्यते? उत साश्रयस्य? आद्येऽप्यस्मदभिम (तज्ञानात्मका) तात्मनो ज्ञातृत्वसाधने सिद्धसाधनत्वम् ।  \nनिराश्रयज्ञानान्तरपक्षीकारे तु आश्रयासिद्धिः ।  \nसर्वाभ्युपेतसंविद एव निराश्रयत्वविवक्षायां प्रत्यक्षादिविरोधः ।  \nद्वितीये ज्ञातृद्वयोपलब्धिप्रसङ्गः ।  \nउत्तरोत्तरज्ञानानांमप्युक्तहेतुसम्बंधाविशेषण ज्ञातृत्वप्रसङ्गेनानवस्था व्यभिचारो वा ।  \nकिंच सत्यज्ञातृत्व साधनेऽपसिद्धान्तः ।  \nआरोपितज्ञातृत्वसाधने त्वदुक्तवाक्यानुमानादिभिस्तदारोपस्यास्माभिरभ्युप गमात्सिद्धसाध्यता ।  \n\nप्रतीयमानज्ञातृत्वस्यारोपितत्व साधनं त्वनन्तरमेव दूषयिष्यामः ।  \nएवं ज्ञातृत्वकल्पप्रतिक्षेपेणैवद्वितीयः कल्पोऽपि प्रतिक्षिप्तः।  \nअवेद्यत्वाभिमतानुभूतेर्वेद्यत्वप्रसंगस्त्वधिकः ।  \nनापि तृतीयः, प्रत्यक्षविरोधात् ।  \nस्वाश्रयायैव हि सा भासमाना दृश्यते ।  \nस्वस्मा इति प्रकाशफलित्वं हि ज्ञाप्यते ।  \nप्रकाशफलित्वं च प्रकाशाधीनव्यवहारादिमत्त्वम् ।  \nनच ज्ञानमात्रस्यैव व्यवहारादिकर्तृत्वं भवताऽप्यभ्युपगम्यते ।  \nफलित्वारोपसाधने तु प्राग्वदेव परिहारः ।  \nनापि चतुर्थः, सिद्धसाधनात् ।  \nतावता चात्मत्वसिद्धौ सुखदुःखादेरपि प्रसङ्गात् ।  \n\nपञ्चमषष्ठयोरपि सिद्धसाधनतैव ।  \nनापि सप्तमः; तत्किं परसम्प्रतिपन्नात्मतादात्म्यविधिपर्यवसितम्? उतानुभूतेर्यथाकथंचिदात्मशब्दप्रतिपाद्यतामात्रनिष्ठमिति? आद्ये व्याघातादिदोषस्तदवस्थः ।  \nद्वितीये तु सिद्धसाधनत्वमेवेति ।  \nअस्तु तर्ह्यात्मानं पक्षीकृत्यात्मत्वादेव ज्ञानतादात्म्यसाधनम्; ततो नोक्तदोषावकाशः इति चेन्न; धर्मिणोऽपि धर्मतादात्म्यविधेर्व्याहतत्वात् ।  \nतस्य ज्ञानत्वमात्रसाधने तु त्रय्यन्तविदां सिद्धसाधनात् ।  \nआत्मशब्दवाच्यस्यैव विषयोल्लेखलक्षणावस्थायोगः कल्पनालाघवाद्विधीयते इति चेन्न; तथाऽपि तथाविधावस्थैव ज्ञानम्, तदाश्रय आत्मेति वैशेषिकादिवत्तस्य ज्ञातृत्वमेव सिध्यति ।  \nअवस्थामिथ्यात्वाद्वैषम्यमिति चेन्न, बाधाभावादिना तत्सत्यत्वस्य दुरपह्नवत्वात् ।  \nतथाऽपि भवदभिमतानन्तावस्थनित्यज्ञानातिरिक्त आत्मा न सिध्यतीति चेन्न; ज्ञातुः तद्धर्मभूतज्ञानस्य च तावता दुरपह्नवत्वात् ।  \nज्ञानं किमेकमेव सत्सामग्रीवशाद्विपयोल्लेखाद्यवस्थावद्भवति, उत ज्ञातर्येव ज्ञानलक्षणानन्तावस्थेति विशये श्रुतिशरणानां पूर्वःपक्षः, लाघवमात्रशरणानामुत्तर इति स्थिते द्वेधाऽपि भवदभिमतं न सिध्यत्येवेति का पूर्वरूपे वार्ता ।  \nउत्तररूपे दुस्तरं श्रुत्यदिकमनुसन्धत्स्वेति ।  \nश्रुतिरेवात्मनो ज्ञानानतिरिक्तत्वं साधयतीति चेन्न; परिहृतप्रायत्वात् ।  \n\nतत्र हि - \"श्रुतिप्रत्यक्षसंसिद्धे ज्ञातृत्वे ज्ञानताश्रुतिः ।  \nनेया तद्गुणसारत्वात्स्वप्रकाशतयाऽपि वा ।  \n''  \nवदन्ति हि \"विज्ञातारमरे केन विजानीयादि'' (बृह.4 - 14)त्याद्याःपरश्शताः श्रुतयः साक्षाज्ज्ञातृत्वमेव ।  \nतदविरोधाय ज्ञानमात्रश्रुतिरपि जडत्वं प्रतिक्षिपति, न तज्ज्ञातृत्वम्, अन्यथा प्रत्यक्षादिभिश्च विरोधात् ।  \nयेनैव शास्त्रेण ज्ञानरूपत्वमात्मनः साध्यते संविदात्मत्वपक्षे तस्य श्रोताऽपि न सिध्येत् ।  \nन ह्यनात्मानं प्रत्युपदिश्यत इति भवताऽपीष्यते ।  \nआत्मा तु संविन्मात्ररूपो ज्ञातृत्वाभावान्न श्रोतुमीष्टे ।  \nअहंकारः श्रृणोतीति चेत्, स किं स्वार्थं परार्थं वा श्रृणोति? नाद्यः,   \nस्वनाशपर्यन्तत्वात्; अहमर्थात्यन्तविलयगर्भो हि भवत्पक्षे मोक्षः ।  \nन हि कश्चित्स्वनाशाय मोक्षशास्त्रं श्रृणोति ।  \nअत एव   \nनद्वितीयः, स्वात्यन्तनाशेन परोपकारस्य कस्याप्यनभिमतत्वात्; अहमर्थस्य चात्मत्वमस्मन्मतेन सिद्धमिति ।।  \n।।इति कवितार्किकसिंहस्य सर्वतन्त्रस्वतन्त्रस्य श्रईमद्वेङ्कटनाथस्य वेदान्ताचार्यस्य कृतिषु शतदूषण्यां संविदात्मत्वभङ्गवादः पञ्चविंशः ।।25।।"
              },
              {
                "author": "Nrisimharaja",
                "commentary": "25 ---\nअनुभूतिविचारप्रकरणेन संगतिमभिप्रेत्यवादार्थं संगृह्णाति ।अन्योन्येति। बहुधास्फुटं भिन्नयोः पारमार्थिकधर्मधर्मिभावादभेदो न युक्त इत्याहअविजहदिति । \"\"य स्सर्वज्ञः सर्ववित्''(मुंड - 2 - 2 - 7) \"\"स्वाभाविकी ज्ञानबलक्रिया'' (श्वेता - 6.8)चेति श्रुतेरिति भावः ।असूत्रयेति । \"\"अभिद्योपदेशा'' (ब्र.सू.1 - 4 - 24) दित्यादिसूत्रेष्विति भावः ।सकलार्थसाधकेति। साधकशब्दो व्याप्यपरः । धूमोऽपिवह्निसाधक इतिवदीश्वरज्ञानस्यार्था व्यभिचारात्सर्वविषयप्रमेत्यर्थः ।तत्सिद्धिभोग इति। अपरिच्छिन्न स्वरूपसाक्षात्काराधीनापरिच्छिन्नानंद इत्यर्थः ।।\nअत्र अजडत्वं स्वस्मै भासमानत्वं वा अव्यभिचरित प्रकाशसत्ताकत्वं वा सजातीयनिरपेक्ष प्रकाशत्वं वा आत्मनिरपेक्षत्वं वा संविदंतरनिरपेक्षत्वं वा ज्ञानत्वमेवेति वा विकल्प्याद्यंदूषयति ।स्वस्मा इति। स्वकर्तव्यव्यवहाराद्यनुगुणज्ञानप्रकाश्यत्वस्येत्यर्थः । द्वितीये आहअव्यभिचरितेति। व्यभिचारोव्यापकत्वा भावः । अव्यभिचारो व्यापकत्वं अव्यभिचरित प्रकाशो यस्येति बहुव्रीहिः । प्रकाशव्याप्तसत्ताकत्वमिति यावत् । व्याप्तिश्च कालिकी आदिपदेन दुःखादिर्गृह्यते । सुखादीनामपि संविदभिन्नतया पक्षत्वान्न व्यभिचार इत्याशंक्याह ।सजातीयेति। निराकरोति ।तेषामपीति। सुखादीनां संविदभेदे आत्मा भेदे च तयोरस्थैर्य प्रसंगस्य सुहृतप्रीत्यर्थं अंगीकर्तुं योग्योऽपि वैदिकान्वंचयितुं आत्मस्थैर्यकं चुकिना त्वया संविदात्माभेदो नांगीकृत इत्यर्थः । अपरित्यागादिति भेदः । तृतीये आह सजातीय निरपेक्ष व्यवहारस्येत्यर्थः । आदि पदेन सजातीय सापेक्ष व्यवहाराभावो गृह्यते । किं सजातीयपदं सजातीयप्रकाशपरं उत न आद्ये दोषः ।दीपादिभिरिति। संवित्प्रदीपसाधारणनिर्वचनीयाखंडधर्मरूपस्य प्रकाशत्वस्य परैरभ्युपगमादिति भावः । द्वितीये दोषमाह ।घटादिभिरिति। चतुर्थे आह ।सर्वथेति। प्रकाशपदं व्यवहारपरं केनापि रूपेण यत्सजातीयं तदनपेक्ष विवतारकमित्यर्थः । असिद्धिमुपपादयतिसा खल्विति। प्रकाशमात्रव्यवहारहेतुत्वे नित्यचैतन्येन सर्वदा सर्वेषां व्यवहारप्रसंगेन देवदत्तीयत्वादेरपि व्यवहारप्रयोजकतया तैरंगीकारादिति भावः ।अन्यथेति। तदीयत्वस्य व्यवहाराप्रयोजकत्वे देवदत्तस्यस्वीय घटसंविद्विषयव्यवहारवदितरेषामपि देवदत्तीय घटसंविद्विषय व्यवहार प्रसंगइत्यर्थः । पंचमं दूषयति ।अत एवेति। तत्तद्व्यवहारस्य तत्तदात्मसापेक्षत्वाभावे पूर्ववदति प्रसंगात् तत्सापेक्षत्वासिद्धिरित्यर्थः । षष्ठमाह ।।संविदंतरेति। संविदंतरनिरपेक्ष प्रकाशत्व रूपहेत्वंतर्गतप्रकाशोवस्तुतः किं स्वस्मा एव परस्मैवेति विकल्पः ।असिद्धेरिति। संविदतिरिक्तात्मन एव संविद्वयवहारकर्तृत्वासिद्धांते सिद्धिः परमतेंऽतकरणस्यैव कर्तृत्वादसिद्धिः ।विरुद्धत्वादिति। परस्मा एव प्रकाशमानत्वस्य घटादावनात्मत्व व्याप्यत्वदर्शनात्तद् व्याप्यस्य संविदन्तर निरपेक्षं परस्मा एव प्रकाशमानत्वस्य सुतरामनात्मत्वव्याप्यत्वादिति भावः । परस्मा एव भासमानत्वहेतुना सत्प्रतिपक्षत्वमाह ।अस्मा इति। परमतेप्याकारस्यैव व्यवहारकर्तृत्वेनतंप्रत्येव भासमानत्वादिति भावः ।अन्यथेति। यदि वस्तुतः स्वस्मै भासमानत्वस्यात्मत्वव्याप्तत्वा तत्सहचरित्वमात्रेण संविदंतर निरपेक्षप्रकाशमानस्याप्यात्मत्व व्याप्यत्वमिष्यते तदातत्सहचरित भासमात्रान्यस्वात्मत्वव्याप्तिप्रसंगेन तेन तदा घटादावात्मत्वसाधनं स्यादित्यर्थः । सप्तमाहअतो ज्ञानत्वमेवेति। प्रकाशत्वहानिमुपपादयति ।तदैवेति। यः प्रकाशः स किंचित्प्रतीति व्याप्तेरित्यर्थः ।\nहेतुं दूषयित्वा साध्यं दूषयति ।किं चेति। ज्ञातृत्वादिकमित्यादिपदेन कर्तत्वभोक्तृत्वे गृह््येते ।प्रत्येतुरिति। पंचम्यंतं प्रत्येतव्यविशेषणं । ज्ञातृत्वे सति ज्ञेयत्वस्यविशिष्टस्य विवक्षितत्वान्न पूर्वाभेदःस्वानतिरिक्तत्वमिति। साध्यवाच्यात्मशब्दस्य स्वपरत्वाभिप्रायेण विकल्प्य अनुभूतिरात्मेत्यस्यस्वातिरिक्तो न भवतीत्ये तद्विकल्पार्थः ।प्रत्यक्षविरोधादिति। ज्ञानं ज्ञातृ न भवतीति प्रत्यक्षविरोधादित्यर्थः ।दूषणांतरमाहज्ञातृत्वं हीति। ननु स्वरूपतो ज्ञानरूपस्याश्रयतादात्म्यज्ञातृत्वमतिविरुद्धमित्यत आहअत एवेति। व्याघातादेवेति भावः । ननु धर्मधर्मिभावो नात्यंतभिन्नयोः घट पटयोस्तदभावात् । अतो धर्म धर्मिभवान्यथानुपपत्त्यैव धर्म धर्मिणो भेदअभेदसिद्धौ तस्यैव तादात्म्यरूपत्वात् ज्ञातृतादात्म्यात् ज्ञातृत्वाश्रयत्वं सिध्यत्वेवेत्यत्राहधर्मधर्मि भेदाभेदेति। भिन्नयोरेव धर्म धर्मिभावसिद्धिः । अतिप्रसंगस्तुप्रमाणबलेन परिहार्य इति भावः व्याघात परिहाराय ज्ञानांतराश्रयत्वं ( +) मिष्ट्याहत इत्याशंक्याह ।नापीति।योग्यानुपलंभेति। घटादिज्ञानेनांतरानुपलंभादिति भावः ।इच्छादेरिति। यथा इच्छाप्रयत्नादेरिच्छाद्याश्रयत्वमनुपलंभनिरस्तं तथेत्यर्थः ।भवंतमास्कंदयतीति। आत्मनः क्षणिकत्वादिति भावः ।अस्मदभिमतेति। प्रतिशरीरं भिन्नस्येत्यर्थः । ननु तादृशमीश्वरस्वरूपमस्तीतिचेत् तथा सति सिद्धसाधनमिति भावः । प्रत्यक्षादित्यादिपदेन सविषया संविन्निराश्रया प्रत्यक्षेण \nधर्मतया प्रतीयमानत्वाद्घटवदित्याद्यनुमान विरोधः ।\"\"द्रष्टुदृष्टे'' (बृ.4.4.14)\"\"र्विज्ञातारमरे'' (बृ.4.4.14)\"\"रसयिताघ्राते''(बृह.5.7.23)त्यादि श्रुतिविरोधश्चगृहीतः ततश्चाश्रयासिद्धिरिति भावः । दूषणांतरमाह ।।उत्तरोत्तरेति। उत्तरोत्तरज्ञानानां ज्ञातृत्वाभावे व्यभिचारः ज्ञातृत्वांगीकारे अनवस्थेत्यर्थः ।अपसिद्धांत इति। ज्ञातृत्वस्य परमते मिथ्यात्वादिति भावः ।\nननु प्रतीय्यमान ज्ञातृत्वस्यमिथ्यात्वसाधने तात्पर्यमित्यत्राहप्रतीय्यमानेति। द्वितीय्यःकल्पः प्रत्येतुः प्रत्येतव्यादव्यतिरेकविकल्प इत्यर्थः ।वेद्यत्वप्रसंगस्त्विति। तथाच दृश्यत्वान्मिथ्यात्व प्रसंग इति भावः व्यवहारादिमत्वमित्यादिग्रहणेन सुख दुःखादिर्गृह्यते ।प्राग्वदेवेति। सिद्धसाधनमित्यर्थः ।तावतेति। तस्यैवात्मत्वे सुखादेरप्यात्मत्वप्रसंग इत्यर्थः ।\nसिद्धासाधनतयैवेति। संविदस्संविदनतिरिक्तत्वस्य सिद्धत्वादिति भावः ।व्याघातादिति।परस्परप्रतिपन्नात्मनोज्ञातृत्वात् तदभेदसाधने पूर्वोक्तव्याघातः । प्रत्यक्षविरोधश्चेत्यर्थः ।सिद्धसाधनमेवेति।आत्मशब्दलक्ष्यत्वस्य अनुभूतावपि संभवादिति भावः । किं ज्ञानतादात्म्यमित्यत्र धर्मभूतज्ञानतादात्म्यं विवक्षितं उत ज्ञानत्वमात्रं यद्वा विषयोल्लेखः । नाद्य इत्याहधर्मिणोपीति। द्वितीये आह ।तस्येति। तृतीयं शंकते ।आत्मशब्दवाच्यस्यैवेति।तथाविधेति। सिद्धे ज्ञाने कादाचित्कविषयसंबंधस्य निरस्तत्वात् विषयोल्लेखो ज्ञानमेव पर्यवस्यतीति भावः ।बधाभावादिति। आदिपदेन अर्थक्रियाकारित्वं विवक्षितं । ननु भवन्मते ज्ञानस्यैव नित्यस्य घटादिविषयीकरणादनंतावस्थांगीक्रियते । तथा च तादृशावस्थाया एव ज्ञानतया तदाश्रयस्य ज्ञानस्यैव ज्ञातृत्वमस्तु न ततोऽतिरिक्त आत्मेति शंकते ।तथापीति । श्रुतिशरणानामिति । न विज्ञातुर्विज्ञातेर्विपरिलोपो विद्यत इति। ज्ञातृसमवेत ज्ञानस्य नित्यत्वश्रुतेर्ज्ञानसाधनविधान श्रुत्या च जन्यत्वसिद्धेश्चेति भावः ।पूर्वरूपेति। आत्मन एव घटादिविषयोल्लेखावस्थावत्वे इत्यर्थः ।तथा सत्यात्मसमवेतानेकज्ञानपक्षोस्त्वित्यत्राह ।उक्तरूप इति। श्रुतिरुदाहृतैव । आदिशब्देन नित्याभावात्मकोभिहित इत्यादिस्मृति ग्रहः ।। ननु\"\"विज्ञानं यज्ञं तनुते'' (तै आनं 5 अनु) \"\"यो विज्ञानेतिष्ठन्नि'' (बृ - 5 - 7 - 22)त्यादि श्रुतिरेवात्मनो ज्ञानाभेदं साधयतीति शंकते ।श्रुतिरेवेति।परिहृतप्रायत्वादिति। तस्य ज्ञानत्वमात्रसाधने सिद्ध साधनादित्यनेनेत्यर्थः ।\nउक्तं परिहारांतरं च संगृह्णाति।तत्र हीति। सारशब्दः प्रधानपरः । ज्ञानगुणसारत्वात् ज्ञानशब्देन व्यपदेश इत्यर्थः ।\nननु तस्य ज्ञानत्वमेवास्तु नतु ज्ञातृत्वमित्याशंक्य श्रुतिबलात्ज्ञातृत्वमपरिहार्यंमित्याह ।वदन्तीति।ननु ज्ञातृत्वमेवाधिकमेव प्रतिपाद्यत इत्यत्राहसाक्षादिति। ज्ञातृत्वस्य अंतःकरणोपाधिकत्वेपरंपरासंबंधाद्विज्ञातारमिति निर्देशोपपन्न एव ततोपाधिगतस्य तत्रारोपः श्रुतेरप्रामाण्यप्रसंगादिति भावः ।।नन्वेषोयमात्मा ज्ञानमात्रइति श्रुति विरोध इत्यत्राहतदविरोधायेति। मात्रशब्दः कार्त्स्न्य परः । संविद आत्मत्वे प्रतिपत्तुरभावाच्छास्त्रवैयर्थ्यं इत्याह ।येनेति। संविदात्मत्वपक्षे येनैव शास्त्रेण ज्ञान रूपत्वमात्मनस्साध्यते तस्य शास्त्रस्य श्रोतापि न सिध्यतीत्यन्वयः ननु संविदेव श्रृणोतीत्यत्राहआत्मा त्विति। ज्ञातृत्वविशेषत्वाच्छेतृत्वस्येति भावः । नन्वहंकारस्य श्रोतृत्वान्नशास्त्रवैयर्थ्यमिति शंकते ।अहंकार इति। स्वनाशपर्यवसितत्वमाह ।अहमर्थात्यंत विलयेति। ननु भवत्पक्षेप्येष दोषस्सम इत्यत्राहअहमर्थस्येति ।मोक्षकालतत्सत्ताभ्युपगमान्नदोष इति भावः ।।\nइति वत्सकुलजलधिकौसुतेननृसिंहगुरुसतेन सिंहदेवेन कृतायांशतदूषणी टीकायां पंचविंशस्समाप्तः ।"
              }
            ]
          },
          {
            "verse_number": 26,
            "original_text": "26 अहमर्थात्मत्वसमर्थनवादः",
            "commentaries": [
              {
                "author": "Vedanta Desika (original text)",
                "commentary": "26 ---\n \n  \"26 अहमर्थात्मत्वसमर्थनवादः\" \n।।अथ अहमर्थात्मत्वसमर्थनवादः षड्विंशः ।।26।।  \nअहंत्वेदंत्वाभ्यां स्वपरविदितांश्चेतनगणानहङ्कारादीनप्यचिदुपधिभेदाननहमः ।  \n\nअहन्ता यस्यैका कबलयति वैशिष्ट्यविभवान्ममास्मिन्विश्राम्यत्वहमिति मतिर्विश्ववपुषि ।।  \nयदुच्यते - अहमर्थो नात्मा, सुषुप्तिमोक्षयोरननुवर्तमानत्वात् ।  \nमोक्षे न तदनुवृत्तावज्ञत्वादिप्रसङ्गाच्च ।  \nअतश्चैतन्यमात्रमात्मा ।  \nतत्रानिदमि चैतन्ये निरुपाधिरहंभ्रमः।  \nकर्तृत्वादिस्तु सोपाधिः सर्पलोहित्यवत्क्रमादिति ।  \nअत्र ब्रूमः-सुषुप्तौ तावदहमर्थाननुवृत्तौ पुनः प्रतिसन्धानानुपपत्तिप्रसङ्गः ।  \nन ह्यहमर्थान्तरेणानुभूतमर्थमहमर्थान्तरं स्मर्तुमलम्, अतिप्रसङ्गात् ।  \nसुषुप्तावपि तदनुवृत्तौ तदानीमपि तत्प्रकाशप्रसङ्ग इति चेन्न; विद्यमानस्य प्रकाशनियमानभ्युपगमात् ।  \nतदानीमप्रकाशेऽपि तदनुवृत्तौ किं प्रमाणमिति चेन्न; पूर्वोत्तरवर्त्यहमर्थप्रतिसन्धानबलादेव मध्येऽपि तत्कल्पनात् ।  \nपूर्वोत्तरकालावच्छिन्मध्य कालकल्पनेनास्वाप्समितीदानींतनकालानुसन्धानवदिदानीमतीतकालावच्छिन्नाहमर्थस्यापि प्रकाशोपपत्तेः ।  \nमध्ये चाहमर्थाभावे संस्काराधाराभावात्प्रतिसन्धानाभावप्रसङ्गाच्च(ङ्गश्च)।  \nसंवित्स्वरूपमविद्यास्वरूपं वा तदाधारो भवत्विति चेन्न; तयोरपि तदानीमनुवृत्तौ प्रमाणाभावात् ।  \nन हि ज्ञातारमन्तरेण ज्ञानमज्ञानं वा स्थातुमलम् ।  \nअन्यथा घटादिष्वपि तदवस्थितिप्रसङ्गात् ।  \nज्ञानाभावस्तत्रापि विद्यत इतीष्टप्रसङ्ग इति चेन्न; भवदभिमतभावरूपाज्ञानस्य तत्र प्रसज्यमानत्वात्, तस्य च तन्निष्ठत्वेन त्वयाऽनभ्युपगमात् ।  \nन च संवित्स्वरूपस्य संस्काराधारत्वम्, निर्विकारत्वनिर्विशेषत्वविरोधात् ।  \nनाप्यविद्यास्वरूपस्य, तथा सति तस्यैव ज्ञातृत्वप्रसङ्गात् ।  \nन ह्यन्यगतसंस्कारेणान्यस्य स्मृतिः संभवतीत्युक्तम् ।  \nउपादानोपादेयभावादुपपद्यत इति चेन्न; क्षणभङ्गनयप्रसङ्गात् ।  \nसत्कार्यवादाभ्युपगमेनाविद्यातद्विवर्तयोरेकत्वादुपादानं संस्कारे उपादेये कार्यकर इति चेन्न; उपादानोपादेययोः काल्पनिकैक्यस्य सौगतमतेऽपि सत्त्वात्; परमार्थैक्यस्य त्वन्मतेऽप्यभावात् ।  \n\nकिं वा सुषुप्तिकाले संविदविद्ययोः सद्भावे प्रमाणम्? सुप्तोत्थितस्य सुखमहमस्वाप्समिति परामर्श इति चेन्न; तेन सुखस्वापविशिष्टतदानींतनाहमर्थस्यैव विषयीकरणात् ।  \nइदानींतनाहमर्थप्रकाशनेन तदुपलक्षणमिति चेन्न; इदानींतनसुखसंविद्भ्यां तदानींतनस्वापविशिष्टाहमर्थोपलक्षणं किं न स्यात्? तदानीमहमर्थप्रकाशाभावे कथं तत्परामर्श इति चेत् कथं तदानीमज्ञानसुखसाक्षिसंवित्प्रकाशाभावे तत्परामर्शः? तत्परामर्शादेव तदा तत्प्रकाशोऽपि कल्प्यत इति चेत् तथाऽहमर्थप्रकाशोऽपि कल्प्यताम् ।  \nउपलम्भविरुद्धं तत्कल्पनमिति चेत्, कोऽयमुपलम्भः? एतावन्तं कालं न किंचिदहमज्ञासिषमित्येवंरूप इति चेत्, तर्हि तत एवाज्ञानसुखसाक्षिसंवित्प्रकाशकल्पनमपि विरुध्येत ।  \nउपलम्भस्य बहिर्विषयवेदननिषेधरूपत्वात्तत्कल्पनमुपपद्यत इति चेत्, समःसमाधिः ।  \n\nमामप्यहं न ज्ञातवानित्युपलम्भो विरोधीति चेत्, कस्य विरोधी? किमहमर्थस्य? उत तत्संवेदनस्य? उत वेदनमात्रस्य? न प्रथमः, अतद्रूपत्वादुपलम्भस्य ।  \nन ह्येतावन्तं कालं नाहमभूवमिति कश्चित्प्रतिसन्धत्ते, अपि तु विद्यमानमपि मां न ज्ञातवानिति ।  \nन द्वितीयः, एतावन्तं कालं न ज्ञातवानित्यनेन संविदमपि न ज्ञातवानिति संवित्संवेदनस्यापि निषेधप्रसङ्गात् ।  \nस्वप्रकाशेन तदा तत्प्रकाशनम्, निषेधस्तु विषयप्रकाशस्येति व्यवस्थेति चेत्, तुल्यमहमर्थेऽपि ।  \nअत एव न तृतीयः, स्वपक्षोन्मूलनप्रसङ्गाच्च ।  \n\"नाह खल्वयमेवं संप्रत्यात्मानं जानात्ययमहमस्मीति नो एवेमानि भूतानि विनाशमेवापीतो भवती'' (छां 8-11-2) ति सुषुप्तिविषयश्रुत्या तदानीमहमर्थप्रकाशकल्पनं विरुध्यत इति चेत्, तर्हि \"प्राज्ञेनात्मा संपरिष्वक्तो न बाह्यं किंचन वेद नान्तरमिति'' (बृह-6-3-21) तद्विषयश्रुत्यैव संवित्सुखादिप्रकाशकल्पनमपि विरुध्येत्, अविशेषात् ।  \nतथाऽपि तदानींतनमज्ञानमनुभूतमननुभूतं वा? पूर्वत्र संविदोऽपि प्रकाशसिद्धिः, स्वयंप्रकाशत्वात्; उत्तरत्रज्ञानप्रतिसन्धानानुपपत्तिरिति चेन्न; तदानींतनकालस्येव तदानींतनाज्ञानस्यापि तदानीमेव कल्प्यमानत्वेन तद्विषयप्रतिसन्धाना(न) भ्युपगमात् ।  \nतथाऽपि प्रातर्गजाभावादिनयेन तदानीमधिकरणोपलम्भोऽवश्यंभावीति चेन्न; इदानीमेव कल्प्यमाने मध्यकालवर्तिनि स्वात्मनि योग्यस्मृत्यभावेन ज्ञानाभावस्यापि कल्पनोपपत्तेः ।  \nतदानीमधिकरणोपलम्भस्यावश्यंभावेऽपि अहमर्थस्यैव प्रकाशकल्पना   \nयुक्ता ।  \nअहं न ज्ञातवानिति स एव ह्यज्ञानाश्रयतया प्रतिसन्धीयते ।  \nअतो न कथश्चिदपि सुषुप्तावहमर्थाभावो वक्तुमपि शक्यः ।  \nअहमेव पूर्वं सुप्तः, तथाऽप्यहमर्थस्तदानीं नास्तीति स्ववचनविरोधाच्च ।  \n\nमुक्तावप्यहमर्थानुवृत्तिः प्रागेव श्रुतिवशाद्दर्शिता ।  \nन च मोक्षे अहमर्थानुवृत्तावज्ञत्वप्रसङ्गः, तथा सति संविदनुवृत्तावपि   \nतत्प्रसङ्गात् ।  \nयथावस्थितस्वरूपप्रकाशो नाज्ञत्वादिहेतुः, अपि तु तद्विरुद्ध एवेति चेत्, तुल्यम् ।  \nयदि च मोक्षेऽहमर्थो न स्यात् मोक्षशास्त्रस्याधिकार्यभावः स्यात् ।  \nन हि स्ववधाय स्वयमेव बुद्धिपूर्वकारी प्रवर्तते ।  \nअहमर्थस्य चात्यन्तविनाशो मोक्षे   \nभवद्भिरिष्यते ।  \nसंविदात्मनः स्वस्य च विवेकाग्रहात् प्रवर्तते इति चेत्, तर्हि स्वविनाशे संविदो विनाशमभिमन्येत ।  \nस च स्वविनाश एवेति मन्यमानो न प्रवर्ते तैव ।  \nस्वात्मावस्थानभ्रमात् प्रवर्तत इति चेन्न; फलस्वरूपमजानतस्तदर्थित्वायोगेनोपायानधिकारात् ।  \nअहमर्थस्थितिमपेक्षमाणस्य च भवन्मते नित्यसंसारप्रसङ्गात् ।  \nअहमर्थस्थितिभ्रमेण प्रवृत्तस्याप्यद्वैतज्ञानोदयसामर्थ्यादेवानिच्छतोऽप्यहमर्थविनाश इति चेत्, तथा सति राज्यकामस्य शिरश्छेदवदपवर्गः स्यादिति सम्यक् पुरुषार्थपरत्वं शास्त्रस्य समर्थितं भवति ।  \n\nअस्तु तर्ह्याध्यात्मिकादिदुःखत्रयाभिघातवशात्तदविनाभूताहमर्थस्यापि विनाशोऽभिमत इति, तदपि मन्दम्; \"तमेवं विद्वानमृत इह भवति'' (तै-आ.3.पु.सू) \"तमेव विदित्वाऽतिमृत्युमेती'' (श्वे 3-8)त्यादिभिर्मृत्युतरणहेतुतया श्रुतस्य ब्रह्मवेदनस्य साक्षान्मृत्युहेतुत्वप्रसङ्गात् ।  \n\"ब्रह्मैव भवति '' (मुंड-3-2-3) \"सर्वं ह पश्यः पश्यति'' (छां-7-26-2)इत्यादिभिर्विरोधप्रसङ्गाच्च ।  \nअस्तु तर्हि ज्ञप्तिरूप एवात्मा मोक्षशास्त्राधिकारीति चेन्न; तस्य ज्ञातृत्वमन्तृत्वाद्यसंभवेन श्रवणमननाद्ययोगात्, नित्यमुक्तस्वभावतयाऽपवर्गार्थित्वासंभवाच्च ।  \nज्ञातृत्वदुःखित्वाध्यासात्सर्वमुपपद्यत इति चेन्न; तदध्यासप्रलापानामन्यत्रोत्सारितत्वात् ।  \nएतेनात्मनोमपवर्गार्थमहमर्थरूपो ज्ञाता प्रवर्तत इति च प्रयुक्तम्, दृष्टादृष्टरूपप्रयोजनान्तरमन्तरेण परार्थं स्वानर्थस्य परमकारुणिकैरप्यनभ्युपगमात् ।  \nतदेतत्प्रियतमोज्जीवनार्थं मुण्डोपहारवदित्यायातम् ।  \nअपि च यद्यहमर्थो नात्मा कथमनात्मनि देहेऽहंबुद्धिः देहात्मभ्रम इत्युच्यते? स हि त्वत्पक्षे देहाहङ्कारभ्रम इत्यभिधीयेत ।  \nआत्माहङ्कारयोरैक्यभ्रमाद्देहाहङ्कारभ्रम एव देहात्मभ्रम इति चेन्न; तद्भ्रमस्याद्याप्यसिद्धेः ।  \nसंविद्रूपस्य चाहं जानामीत्यादिना तद्धर्मभावादिविरुद्धधर्मवत्तया प्रतीयमानस्याहमर्थेन देहेन वा तादृशभ्रमप्रसङ्गाभावात् ।  \nततश्च देहात्मवादनिराकरणप्रयासोऽपि निरर्थकः स्यात्, देहश्चैतन्यमिति चार्वाकैरप्यनङ्गीकारात् ।  \nदेहस्याहन्त्वचेतनत्वादिप्रतिक्षेप एव हि तान्प्रति क्रियते ।  \nअन्यथा तेषां सिद्धसाधनत्वात् ।  \n\nयदि चाहमर्थो नात्मा, तस्य प्रत्यक्त्वमपि न स्यात्, अहंबुद्ध्यैव प्रत्यगर्थस्य परागर्थाद्विवेकात् ।  \n\"युष्मदस्मत्प्रत्ययगोचरयो''(शांकर भा 1-1-1) रित्यादि हि भवदीयभाष्येऽप्युक्तम् ।  \nनन्वहमर्थविषयेंऽशद्वयमस्ति, तत्र तत्प्रकाशांशः प्रत्यक्पदार्थः, तदधीन प्रकाशोऽहन्त्वांशः परागर्थः, इदं रजतमिति भ्रमे शुक्तिरजतांशभेदवदिति ।  \nतदप्याशामोदकमात्रम्, इदं प्रत्ययेऽपि कश्चित्प्रत्यगंशोऽस्तीति निष्कर्षप्रसङ्गात् ।  \nउपलम्भविरुद्धः स इति चेत्, तुल्यम् ।  \nअहंप्रत्ययविषयेऽपि वस्तुन्येवेदमंशः परकीयानुमानाद्दृश्यत इति चेत्; तर्हि तत्रैवेदंप्रत्ययगोचरे प्रत्यगंशोऽपि सिद्ध इति तद्वदेव घटादिष्वपि तत्कल्पनाप्रसङ्गः ।  \nनात्र परात्मनीदमंशः प्रतीयते, अपि त्वेकमेव वस्त्वंशभेदमन्तरेणापि प्रतिसंबन्धिभेदेनाहन्त्वेदन्त्वाभ्यां प्रकाशत इति चेन्न; अहमर्थप्रकाशेऽप्येकस्यैव पुत्रत्वेन पितृत्वेन प्रतीतिवत् इदमंशभानप्रसङ्गात् ।  \nतत्रापि कदाचिदयमहमस्मीति प्रतिभातीति चेन्न; देवोऽहमित्यादिषु देवादिशब्दवत् विशेषणविवक्षया तत्रेदंशब्दप्रयोगात् ।  \nतस्य चांशस्यास्माभिरपि परत्वाभ्युपगमात् ।  \nप्रतिसंबन्धिनिरूप्योऽहमर्थो न स्वरूपं भवितुमर्हतीति चेन्न; पुत्रादिष्वपि तत्प्रसङ्गात् ।  \nप्रतिसंबन्धिनिरपेक्षं मनुष्यत्वाद्याकारान्तरं दृश्यते, अतस्तत्र न दोष इति चेन्न; अत्रापि वस्तुत्वचेतनत्वाद्याकारान्तरसिद्धेः।  \n\nनन्वहं शब्दप्रत्यभिज्ञानादहंकार एवाहमर्थ इति निश्चीयते, स च क्षेत्रान्तर्भूतो भगवता परिगणितः,\"महाभूतान्यहंकारो बुद्धिरव्यक्तमेव च'' (श्री.गी.13-7) इत्यारभ्य \"एतत्क्षेत्रमिति'' (गी.13-6)वचनात्, \"निर्ममो निरहंकार'' इत्यादिषु च हेयतयाऽयमुपदिश्यते, अतो नात्मा भवितुमर्हतीति ।  \nतदसत्, बुद्धिशब्दप्रत्यभिज्ञानेन भवदभिमतसंविदोऽपि बुद्धिपर्यायवाच्यमहत्तत्वानतिरेकप्रसङ्गात् ।  \nअध्यवसायाख्यकार्योपकरणत्व मात्रेण तत्र बुद्धिशब्द इति चेत्; तर्हि अनात्मनि देहे अहमभिमानाख्यकार्यकरतयाऽत्राप्यहंकारशब्द इति भाव्यम् ।  \nअहम्भावान्तरहेतुत्वं न शब्दशक्त्या प्रतीयत इति चेन्न; अभूततद्भावार्थच्विप्रत्ययमुत्पाद्य व्युत्पत्त्या तदुपपत्तेः ।  \nक्षेत्रान्तर्भावपरिगणनं तु बुद्धेरप्यविशिष्टमिति ।  \nसंविदोऽपि   \nक्षेत्रकुक्षिनिक्षेपे नैरात्म्यवादप्रसङ्गः, समाधिश्च समान एव ।  \nनिरहंकार इत्यादिषु गर्वपर्यायोऽहंकार उत्कृष्टजनावमानहेतुत्वादनर्थहेतुरिति हेयतयोपदिश्यते; न पुनरहमर्थोऽहंकारतत्त्वं वा, तयोरुपाधिमन्तरेणानर्थहेतुत्वाभावात् ।  \nतथा च सत्युपाधेरेव हेयत्वापत्तेः ।  \nनचाहंभावः स्वरूपेण त्यक्तुं शक्यः, त्यागबुद्धावपि तदनुप्रवेशात् ।  \nसुषुप्तिमूर्छादिषु तत्त्यागाभ्युपगमेऽपि नासौस्वशक्त्या, दैवादापन्नत्वात् ।  \nअहंभावस्य चोपादेयत्वमेव श्रुत्या प्रतीयते अथातोऽहंकारदेशः   \n(छां-7-27-1) \"अहमेवाधस्तादहमुपरिष्टात्'' (छां 7-25-1) \"त्वं वा अहमस्मि भगवो देवते अहं वै त्वमसि भगवो देवते तद्योऽहं सोऽसौ योऽसौ सोऽहमि'' (जाबाला इति शांकरे) त्यादिषु   \nतत्त्वमसिनिरूपणेचैषामबाधितंसामानाधिकरण्यमनुसन्धेयमिति सिद्धमनारोपितज्ञातृत्वविशिष्टोऽहमर्थ एवात्मेति ।।  \n।।इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्तचार्यस्य कृतिषु शतदूषण्यां अहमर्थात्मत्वसमर्थनवादः षड्विंशः ।।26।।"
              },
              {
                "author": "Nrisimharaja",
                "commentary": "26 ---\nआत्मनिरूपण प्रसंगमभिप्रेत्याहअहंतेति।स्वयं स्वेनाहमिति। विदितः परेण त्विदमित्यर्थः । अचिदुपाधिभेदान् अचिद्रपोपाधिविशेषानित्यर्थः ।। अनहमः अहमिति मकारांतशब्दानुकरणं अनव्ययं तेनाहमिति शब्दवाच्यं लक्ष्यते । तं न भवतीति नञ् समासः अहमर्थभिन्ननित्यर्थः ।। तेनाव्ययत्वाद्विभक्तिश्रवणानुपपत्तिर्नास्तीति ध्येयं । विशेष्यमाहअहंकारादीनिति। यस्येश्वरस्साएकाहंताकमिळयति\"\"देवानां वासवोस्म्यह''( ) मित्यादि विभूत्यध्यायोक्तन्यायेन तत्तच्छब्दवाच्यता समानाधिकरणो भवतीत्यर्थः । तत्र हेतुमाहवैशिष्ट्यविभवादिति। वैशिष्ट्यस्य विभवो अपृक्सिद्धत्वं ममेति अहमिति व्यवहारहेतुभूता मदीयामतिर्वामदेवादेरिव मत्प्रकारतया परमात्मानं विषयीकरोत्वित्यर्थः ।\nअनुवर्तमानत्वादिति। तदानीमविद्यमानस्यानित्यत्वात्मनो नित्यत्वादिति भावः ।मोक्षेचेति। संसार दशायां अहमर्थमस्य ज्ञानादिव्याप्तिदर्शनादिति भावः । सुषुप्तावनुवर्तमानत्वे तत्प्रकाशप्रसंग इत्यपि विवक्षितं । अहमर्थस्यभ्रान्तिसिद्धतयापि नात्मत्वमित्यत्राहतत्रेति। नन्वाज्ञानाधीनत्वाद्भ्रमस्य कथं निरूपाधित्वमिति चेत् अहमिति प्रथमोध्यास इति जीवभावस्याविद्याध्यासवत् अनादित्वान्निरुपाधित्वमिति भावः। केचितु चैतन्यमात्र एव भ्रमः किंचिदवच्छिन्नचैतन्य इति \nनिरूपाधिकत्वमित्यत्राहुः ।कर्तृत्वादिभ्रमःसोपाधिरिति। अविद्यामूलोन्तंःकरणावन्नध्यस्तो वेति भावः ।सर्पलौहित्यवदिति । रज्जौ सर्पवदिति। रज्जौ सर्पवत् स्फटिके लौहित्यवदित्यर्थः। सुषुप्ताविति। तथा च हेत्वसिद्धिरिति भावः ।अतिप्रसंगादिति। देवदत्तानुभूतस्य तस्य यज्ञदत्तेन स्मरणप्रसंगादिति भावः । तत्प्रकाशप्रसंगइति भावः । अहमर्थप्रकाशप्रसंग इत्यर्थः ।विद्यामानस्येति। यद्यपि प्रकाश इष्ट एव तथाभ्युप्येत्य इदं बोध्यं ।तदानीमप्रकाशेऽपीति। सुषुप्तावित्यादेः पूर्वोक्तस्य तर्कोपन्यासपरत्वादिः अहं प्रश्न इति न दोषः ।अहमर्थप्रतिसंधानमिति। पूर्वेद्युरत्रस्थितोऽहमिदानीमप्यत्र प्रतिष्ठामीति प्रत्यभिज्ञानमित्यर्थः । ननु स्वापदशायां स्वापकालस्य स्फुरणात्तत्प्रतिसंधानायोगात् कथं तत्कालावच्छेदेन अहमर्थस्य कल्पनमित्याशंक्य कल्पितकालविशिष्टस्वापानुसंधानवत् कल्पितकालविशिष्टाहमर्थकल्पनमुपपद्यत इत्याहपूर्वोत्तरेति। पूर्वोत्तरकालावधित्वं विवक्षितं । अध्वर्यस्यरात्र्यन्तर्हवत्व व्याप्त्यामध्यकालकल्पनमिति भावः ।तदनीं तनेति। तदनींतनकाले अनुसंधानमिति सप्तमीसमासः । तदानींतनकालावच्छिन्नतया स्वापानुसंधानवदित्यर्थः ।।प्रकाशोपपत्तेरिति। प्रकाशकल्पन संभवादित्यर्थः । प्रतिसंधानादेः स्मरणं प्रत्यभिज्ञा च न स्यातामित्यर्थः ।तयोरिति। त्वदभिमत निराश्रयसंविदज्ञानयोरित्यर्थः । बाधकमप्याह ।नहीति। न च जानामीति ज्ञानसमानाधिकरणतया अनुभूयमानमज्ञानं नाज्ञातरि संभवतीति भावः ।अन्यत्रेति। ज्ञानाश्रयेऽपि संभवइत्यर्थः ।निर्विशेषत्वेति। न च मिथ्यात्वेन परिहारः तथापि तस्या एव ज्ञातृत्वप्रसंगादिति भावः ।इत्युक्तमिति।अहमर्थांतरंगतानुभवेनाहमर्थांतरंगत्वास्मृत्यसंभवोक्त्यैवाज्ञानगतानुभवो अहमर्थेपि स्मृत्यसंभव उक्त्यभिप्राय इति भावः ।क्षणभंगेति। तत्रापिकार्यकारणभावेन उपादान संभवात् क्षणिकत्वदूषणमलग्नकंस्यादित्यर्थः ।सत्कार्येति। क्षणभंगे कार्यकारणयोर्भिन्नत्वात्प्रतिसंधानानुपपत्तिः । अत्र तु न तथेति भावः ।परमार्थेति। न च धर्मिसमसत्ताकमैक्यमस्तीति वाच्यं । अन्तः करणांतरस्याप्यविद्योपादानकत्वेनाति प्रसंगादिति भावः ।\nसंविदवृत्त्यानुवृत्तिप्रमाणाभावं पूर्वोक्तं प्रपंचयितुं पृच्छतिकिंचेति।सुप्तेति। सुखमहमस्वाप्सं इत्यस्य सुखमनुभवं न स्वाप्सं इत्यर्थः । तत्रास्वाप्सं इत्यविद्यापरामर्शः स्वापस्य सर्वाज्ञानरूपत्वात्सुखमिति । संविद इति भावः । तथा सत्यस्मदिष्टमेव सिध्यतीत्याह ।तेनेति। इदानीमर्थस्यप्रकाशात्तस्य च स्वापसुखाश्रयाश्रयात्मभेदभेदाध्यासात्तथाप्रतीत्युपपत्तिरित्यर्थः ।तदुपलक्षणमिति। अहमर्थोपलक्षणं स्वापात् इदानीतन महमर्थं प्रत्येतत्कालीनस्वापसुखादेर्व्यावर्तकत्वा दुप लक्षणत्वोक्तिरिति भावः ।इदानीं तनेति। इदानींतन सुखसंविद्विशिष्टात्मनि तदानींतन स्वापविशिष्टाहमर्थस्याध्यासात्तथा प्रतीतिरिति किन्नस्यादित्यर्थः । तथा च नोपलक्ष्यत्वमिति भावः । नन्वस्तु स्वापकाले अहमर्थः । तथावन तस्य परामर्श इत्याशंकते ।।तदानीमिति । कथं वेति ।अज्ञानसुखयोस्तत्साक्षिभूतसंविदश्च प्रकाशाभावे कथं तत्परामर्श इत्यर्थः ।परामर्शादेवेति। तथा परामर्शादेवेत्यन्वयः । सुखमहमस्वाप्समिति परामर्शादित्यर्थः ।तथाहमर्थेति। सुखमहमस्वाप्समितिपरामर्शः सुखादेरिव अहमर्थस्यापि भानविशेषादिति भावः । तत्कल्पनमहमथर् प्रकाशकल्पनं । एतावतं कालं नकिंचिदहमज्ञासिषं इति परमार्शविषय अहमर्थस्योपालं भविरोधे हिअज्ञान सुखसंविदामप्युपालंभविरोधस्यादिति परिहरति ।तर्हीति। तत्कलपनमुपपद्यत इति चेदिति ।अनादिप्रकाशकल्पनमिति भावः ।सम इति।\nअहमर्थस्याप्यबाह्यत्वादिति भावः । किमर्थविरोधत्वेनोपलं भविरोधित्वमुत साक्षादेवेति पृच्छति ।कस्येति । अतद्रूपत्वादिति। अहमर्थाभावस्य विरोधिनोनवगाहित्वादिति भावः । तदेवोपपादयति ।नह्येतावन्तमिति। प्रत्युत संविदर्थविरोधि विषयतेति दर्शयति ।अपित्विति।निषेध प्रसंगादिति । न ज्ञातवानिति। सामान्यनिषेधस्य यावद्विशेषविषयत्वादिति भावः ।निषेधस्त्विति। प्रत्यग्वस्त्वतिरिक्त विषयशब्दार्थ इति भावः ।तुल्यमिति। ममप्यहं न ज्ञातवानिति निषेधोऽपि देवत्वाद्याकारेणाहमर्थोल्लेख विषय इति भावः ।अत एवेति।विशेषनिषेधरूपत्वेनातद्रूपत्वादेतावंतंकालं न किंचिदज्ञासिषमिति परामर्शविरोधाच्चेत्यर्थः ।।स्वपक्षेति।अज्ञानसंविदो प्रकाशस्यापि निषेधप्रसंगादित्यर्थः ।।(नाहेति) अयमहमस्मीति संप्रत्यात्मानं जानाती (छां 8 - 1 - 22) त्यर्थः अत्र न जानातीति प्रकाशनिषेधः प्रकाश कल्पनाविरोधीति भावः ।तर्हीतिसंवित्सुखादेरप्यांतरत्वादिति भावः ।तथा चेति। तथाच\"\"प्राज्ञेनात्मने''(बृ - 6.3.21)ति श्रुतेर्नकिंचिदज्ञासिषमिति परामर्शस्य चाज्ञानसंविद्व्यतिरिक्तविषयतया संकोचः कार्यः ।नाज्ञासिषमितिप्रतीतेरन्यथोपपादयितुं शक््यत्वादिति भावः ।अज्ञानप्रतिसंधानेति। अननुभूतस्य स्मरणायोगादिति भावः ।तदानीमेवेति। उद्बोधकाल एव अनुमेयत्वात् स्मृतित्वं न संभवतीत्यर्थः । ननु चत्वरादेरधिकरणस्य प्रागननुभूतस्य इदानीं स्मरणे न तत्र गवाद्य भावकल्पनमस्तु इहत्वननुभूतस्यअज्ञानाधिकरणस्य स्मरणाभावे कथं तत्राभावकल्पनमित्याज्ञानाश्रयसंविदनुभव आवश्यक इति शंकते ।तथापीति। इदानीमिति पूर्वोत्तरजाग्रदवस्थावच्छिन्नयोरैक्यप्रत्यभिज्ञया मध्येपि सत्वस्य कल्पनेन तदानीं ज्ञानवत्वे नियमतस्तद्वत्तया समक्रव्यस्य तथा \nस्मृत्य भावेन ज्ञानाभावकल्पनमित्यर्थः। नन्विदानीं ज्ञायमानत्वेप्यधिकरणस्यपूर्वकालानुभवाभावेस्मर्तुं योग्यत्वस्यैवाभावेन तद्वत्तयास्मर्तुं योग्यत्वस्य सुतरामभावादज्ञानानुभवः कथमित्यत्राहतदानीमिति । प्रतिसंधीयत इति। प्रतीतिमात्रं विवक्षितं न च श्रुतिविरोधः। नह्यहमिति न जन्मादिति श्रुतिः किंच त्वयमहमस्मीति न जानामीति तत्राहमयमस्मीति मनुष्यत्वादिरूपेण प्रतीतिरेव निषिध्यते इति स्वरसतः प्रतीय्यते । यथा\"\"कच्छिद्धवाल्लोकात्प्रेत्यात्मानं वेदायमहम्मीती''अथ योऽहं चैतमग्निं सावित्रंवेद स एवास्मात्लोकात् प्रेत्य आत्मानं वेद अहमस्मीति ।। (तै - ब्रा - 3 - 10 - 11)त्यादौ अन्यथा\"\"न बाह्यं किंचन वेद नांतरं नकिंचिदहमवेदिषमिति'' (बृ - 6 - 3 - 21)श्रुति विरोधात् अज्ञानसंवित्प्रकाशस्यापि लोपप्रसंगादिति भावःअहमिति। अहमेव सुप्त इति स्वापाश्रयतया प्रतीयमानस्य स्वापकालीनत्ववचनं विरुद्धमिति भाव ।\nमोक्षेनुवर्तमानत्वमप्यसिद्धमिति दूषयति ।मुक्तावपीति। तथासतीतिसंसारदशायांसंविदोप्यज्ञानव्याप्तेरिति भावः ।यथावस्थितेति। अज्ञानं तज्जन्यत्वाभावात् न तद्व्यप्यमित्यर्थः ।तुल्यमिति।नाहमर्थो तज्जन्यत्वात् तद्वयाप्यः किं तु यथावस्थित विपरीत ज्ञानमिति भावः । अधिकारी मोक्षशास्त्रानुष्ठाता ।तत्र हेतुमाह ।नहि स्ववधायेति। ननु सुषुप्तिदशायामिव प्रलीनोहमर्थस्सूक्ष्मरूपेण वर्ततामित्यत्राह ।अहमर्थस्येति। मुक्तौ निरन्वयविनाश एवाहमर्थस्येष्ट इति भावः ।संविदात्मन इति। स्वाभिन्नतया ज्ञातसंविदो नित्यताज्ञानात्प्रवर्तत इत्यर्थः ।नहीति। नित्याभेदग्रहात्प्रवृत्तिवदनित्याभेदग्रहान्निवृत्तिस्यादित्यर्थः। फलेति। अहमर्थेनसह अविद्याग्रंथिविलयस्य त्वन्मते मोक्षत्वात्फलस्वरूपज्ञानं नस्वात्मावस्था न संभवादिति भावः ।नित्यसंसारेति। अहमर्थस्थितिमपेक्षमाणस्य तद्विनाशहेतुमोक्षसाधने प्रवृत्तिर्नस्यादितिनित्यसंसारप्रसंग इत्यर्थः । ननु मोक्षेप्यहमर्थस्थितिभ्रमेण तत्साधने प्रवृत्तस्य मोक्षः सेत्स्यतीत्याशंकते ।अहमर्थेति। स्वस्यैव नाशे स्वसंबंधितया काम्यमानस्य पुरुषार्थस्यासिद्धेश्शास्त्रस्य विप्रलंभकवाक्यवत्पुरुषार्थपरत्वं न स्यादित्याहतथा सतीति।\nननु दुःखस्यातिदुःस्सहत्वादात्मनाशेपि लोके प्रवृत्तिर्दृश्यत इति शंकते ।अस्तु तर्हीति । तदपीति।संसारोह्यनिष्टत्वात्मृत्युरित्युच्यते । अतः स्वनिवृत्तिरपि सकलसुखोच्छेदकत्वेन अनिष्टत्वान्मृत्युरेवेत्यर्थः ।ब्रह्मैवेति। विनष्टस्य वेदितुरहमर्थस्य ब्रह्मभावसर्वदर्शनयोरसंभवादिति भावः ।तस्य ज्ञातृत्वेति। ज्ञातृत्वादि स्वरूपयोग्यस्य श्रवणादिकं न संभवतीति तद्विधिशास्त्रं व्यर्थस्यादित्यर्थः । बंधाभावाच्छास्त्रबला भावाधिकार्यभावात् शास्त्रं व्यर्थमित्याह ।नित्यमुक्तेति । सर्वमिति। श्रवणादिकमपवर्गार्थित्वं चेत्यर्थः । अध्यासासंभवस्य प्रागुक्तत्वादित्याहतदध्यासेति । एतेनेति। वक्ष्यमाणेनेत्यर्थः ।दृष्टादृष्टेति।। यद्यपि योधृमरणतादौ स्वानर्थे प्रवृत्तिर्दृष्टा तथापि सादृष्टादृष्ट प्रयोजनार्थ परमकारुणिकोऽपि स्वप्रयोजनानपेक्षः परानुग्रहे प्रवर्तते । तथापि स्वानिष्टं न सहत इति भावः ।मुंडोपहारःदेवतां प्रति कबंधोपहारः स्वशिरच्छेद इति यावत् । मुष्कोपहारः इति क्वचित्पाठः । मुष्कः मेढ्ं वृषणोच्छेदेप्रियतमोज्जीवनेन न किंचित्प्रयोजनमिति भावः ।आत्माहंकारयोरिति। आत्माहंकारयोरहमित्यभेदाध्यासः ।तदभेदाध्यासो देहे स्थूऽलोहं कृशोऽहं इति ततो देहाहंकारतादात्म्यवदात्मभेदोऽपि प्रतीय्यत इत्यर्थः ।तद्भ्रमस्येति। अहमिति ज्ञानस्याहमर्थातिरिक्तेतरभेदावगाहित्वे मानाभावात्तद्भ्रमाधीन देहात्मभ्रमासिद्धेरिति भावः । तदेवोपपादयति ।संविद्रूपस्येति। परेण संविद एवात्मतयांगीकारत्तस्याश्चाहमर्थधर्मतया प्रतीय्यमनत्वेनाहमर्थाभेदध्यासस्तदधीनो देहाभेदाध्यासश्च संभवतीत्यर्थः । यद्यपि अयं शुक्तिरजतभिन्नेति ज्ञान दशायामेव इदं रजतमिति बुद्धिरुत्पद्यते तथापीति ।प्रकृते प्रत्यक्षतो भेदज्ञानेतदभेद भ्रमासंभव इतिभावः । नैरर्थ्यक्यमेवोपपादयति ।देहश्चैत्यन्यमिति। नन्विदं दूषणं सर्वेषामपि समानमित्यत आहदेहस्येति।तान् प्रति देहस्याहंत्वचैतन्यादेरेव निराकरणात् न साधारण्यमिति भावः । तत्र हेतुमाह ।अन्यथेति। चार्वाकैश्चैत्यन्यस्य देहधर्मतयांगीकाराद्धेहभेदानंगीकारादिति भावः ।\nनन्विति। अहं बुद्धिविषयत्वं पराक्त्वाद्भेदे प्रयोजकं न भवतीति भावः ।तदधीनेति। चैतन्यस्वरूपे स्वप्रकाशतया प्रकाशमाने तत्राध्यस्तस्याहमर्थस्य तदभिन्नतया प्रकाशोऽहमिति प्रकाश इत्यर्थः ।इदं प्रत्ययेऽपीति। अयं घट इत्यादि प्रतीतावपीत्यर्थः । अत्र यद्यपि घटस्सन्निति सद्रूपचैतन्यांशोऽस्त्येव तथापि प्रत्यगंशोऽहमिति प्रतीतिप्रयोजकोंऽशो विवक्षितः अन्यथा अहं प्रतीतिरेतत्प्रत्यग्वस्तुगोचरा इदं प्रत्ययस्तु न तथेति व्यवस्थान स्यादिति भावः ।उपलंभेति। इदमहं न भवति इदं प्रत्ययविषयात्प्रत्यग्वस्तुनो भेदानुभवविरोधादित्यर्थः ।तुल्यमिति। अहंप्रत्ययविषयस्यापि इदमर्थापेक्षया अहमिदं न भवामीति भेदानुभवविरोधान्नाहं प्रत्ययविषयः इदमंश इत्यर्थः । नन्वहं प्रत्ययविषयः इदमंशोऽपि इत्यत्रानुभवविरोधोस्ति अहं प्रत्यय विषयेपि इदमंशानुभव एव वर्तत इति शंकते ।अहं प्रत्ययेति।परेणानुमानादाविति ।क्वचित्पाठः परस्येत्यर्थः ।तर्हीति। अविशेषादिति भावः । नन्विदमंशो परमात्मप्रतीतौ नास्त्येव अपितु एकस्यैव वस्तुनः उभयथापि प्रतीतिरिति तद्दृष्टांतेन न घटादौ साधनं युक्तमिति शंकतेनात्रेति। अहमर्थे इदंत्वस्य सत्वादिति भावः ।तत्रापीति। तथा च नानिष्टमिति भावः \n।देवोहऽमिति। यद्यपीदंत्वस्य अहमर्थगतत्वेऽपि नदोषः । नचेदंत्वस्य पराक्त्व व्याप्तत्वात् प्रत्यक्त्वविरोधः परमात्मन इदंत्वेन अनुमानात्तद्व्याप्तिभंगात् । नच स्वेन भासमाने इदंत्वं प्रत्यक्त्वविरोधि अयमहमस्मीति भानादेव विरोधाभावात् तथापि तत्र तत्र प्रत्यगपेक्षया भिन्नमेव इदं वस्तु तदात्मनाध्यासात्प्रतीयत इति तव मतं । तदा प्रत्यग्भूतमहंवस्तु तदपेक्षयाभिन्नमेव । इदं वस्तु देवादिवत् तदात्मनाध्यासात्प्रतीयत इति वक्तुंशक्यमिति भावः । नन्वहमर्थस्य प्रतिसंबंधिनिरूप्यस्य पुरुषविशेषनिरूप्यसर्पादिवदेकरूप धर्मविरहात् स्वरूपशून्यत्वान्नात्मत्वमिति शंकते ।प्रतिसंबंधीति । पुत्रादिष्वपीति। पितापुत्रादेरपि प्रतिसंबंधिनिरूप्यत्वात् स्वरूपं न स्यादित्यर्थः । ननु प्रतिसंबंधिनिरूप्याकारमात्रमेवचेत् यस्य धर्मः स तस्य निस्स्वरूपत्वं नतु प्रतिसंबंधि निरूप्याकारेणेति शंकते ।प्रतिसंबंधि निरपेक्षमिति। आदिशब्देन प्राणित्वादिर्गृह््यते । तर्ह्यहमर्थस्यापि नातिस्वरूपत्वमिति परिहरति ।अत्रापीति। आदिशब्देन कर्तृत्वादि परिग्रहः ।\nनन्वेवमपि नाहमर्थ आत्मा भवितुमर्हति क्षेत्रत्वात् हेयत्वाच्च देहादिवदिति शंकतेनन्विति। अहंशब्देनाहंकारशब्दार्थः प्रत्यभिज्ञानसिद्धिरिति परिहरतितदसदिति। किं च बुद्धिशब्दश्च संविच्छब्दपर्याय इति तत्प्रत्यभिज्ञया क्षेत्रांत र्भावादात्मत्व संविदोऽपि न स्यादित्याहबुद्धिशब्दप्रत्यभिज्ञान इति। ननु तत्र बुद्धिशब्दो न संवित्प्रवृत्ति निमित्तकः । अतो न तत्प्रत्यभिज्ञानमिति शंकते ।अध्यवसायेति ।अत्रापीति ।तथा च प्रवृत्तिनिमित्त भेदादपि न प्रत्यभिज्ञेति भावः ।अहंभावं नेति। अहं शब्दस्याहं भावना परत्वाभावादिति भावः ।अभूतेति। अनहं देहाद्यहं करोतीति विवक्षायां स्वरूपस्य स्वतस्साध्यत्वा भावाज्जापाकुसुमस्य स्फटिके रक्तत्वाहेतुवत्तद्भावनायां पर्यवस्यतीति भावः । क्षेत्रांतर्भावस्य कःपरिहार इत्याशंक्य तदंतर्भावो नास्तीति उभयं समाधेयमित्याहक्षेत्रांतर्भावेति। हेयत्वोपदेशोपि नाहमर्थस्येत्याह निरहंकार इत्यादिना । नन्वर्थहेतुनाप्यनर्थवद्धेयता प्रयोजकेति तयोरपि तद्धेतुत्वाद्धेयता स्यादित्यत्राह ।तयोरिति। शरीरादिरूपाधिरन्यथा भवन्मतेपि संविदोप्यध्यासहेतुतया त्यागप्रसंगादिति भावः । त्यागानुष्ठानासंभवाच्च निरहंकारवाक्यं न तत्त्यागविधिपर इत्याह ।सुषुप्तीति। श्रुतिबलादपि निर्ममादिवाक्यं नाहमर्थत्यागपरमित्याह ।अहं भावस्य चेति।असाधित इति। उपासनार्थमहमर्थ उपदिश्यत इत्यर्थः । तथाहं ग्रहोपासन प्रकारं दर्शयति ।त्वंवेति । तद्योहमिति। तत्तस्मात्कारणात् अहं यः यद्रूपः असौ सः अहमर्थ ईश्वरः स यःईश्वरो यद्रूपः असावपीश्वरः अहमित्यर्थःतत्वमसि इति। तत्रापि त्वंपदस्याभिमुखावस्थाहमर्थः परत्वादुपादेयत्वमेव न च तत्र सामानाधिकरण्यार्थं चैतन्यमात्रे लक्षणेति वाच्यं । मुख्यार्थस्य सामानाधिकरण्ये बाधकाभावाद्देवदत्तो गौर इत्यादिषु विशिष्टसामानाधिकरण्योऽपि मुख्यत्वादिति भावः ।\n\"अत्मानं' चेद्विजानीयादहमस्मीतिपूरुषः । किमिच्छन् कस्य कामाय शरीरमनु संचरेत्;''\nइति निष्कृष्टात्मविषयकं ज्ञानं अहंत्वप्रकारतया अभिलर्पत्याश्रुतेः ।\n\"\"आत्मन्येष न दोषाय शब्दोहमिति यो द्विजः । अनात्मन्यात्मविज्ञानं शब्दो वा भ्रांति लक्षणः ।।''\nइति स्मृतेः । बाल्ये योऽहंपितरमन्वभूवं इदानींनप्तृन् उतुभवामीति प्रत्यभिज्ञाबलाच्च ज्ञातृत्वादिविशिष्टोहमर्थ एवात्मेति सिद्धमित्याह ।इति सिद्धमिति।\n।।इति वत्सकुलजलधिकौस्तुभ नृसिंह गुरुसुतेन सिंहदेवेन कृतायां शतदूषणीटीकायां षड्विंशः समाप्तः ।।"
              }
            ]
          },
          {
            "verse_number": 27,
            "original_text": "27 ज्ञातृत्वाध्यासभङ्गवादः",
            "commentaries": [
              {
                "author": "Vedanta Desika (original text)",
                "commentary": "27 ---\n \n  \"27 ज्ञातृत्वाध्यासभङ्गवादः\" \n।।अथ ज्ञातृत्वाध्यासभङ्गवादः सप्तविंशः ।।27।।  \nतमाश्रये यस्त्विह चेतनानामेको बहूनां विदधाति कामान् ।  \n\nशक्तिः परा यस्य समस्तसूतिः स्वाभाविकी ज्ञानबलक्रिया च ।।  \nयदाहुः - ज्ञातृत्वादिप्रकाशो भ्रान्तिः, देहात्माभिमानवत एव जायमानप्रकाशत्वात्, स्थूलोऽहमित्यादिप्रतीतिवदिति, तदसत्; हेत्वसिद्धेः ।  \nन हीश्वरस्य योगिनां मुक्तानां वा देहात्मभ्रमः, न च तेषां ज्ञातृत्वादिकं न प्रकाशते ।  \nयथा परं ब्रह्मैव सङ्कल्पयति - \"हन्ताऽहमिमास्तिस्रो देवता'' (छां - 6 - 3 - 1) इत्यादि ।  \nअस्ति च \"वेदाहं समतीतानी'' (गीता - 7 - 26)त्यादिभगवद्गीतावाक्यशतम् ।  \nतथा \"तद्वैतत्पश्यन् ऋुषिर्वामदेवः प्रतिपेदे अहं मनुरभवं सूर्यश्च'' (बृह - 3 - 4 - 10) \"सर्वं ह पश्यः पश्यती''(छां - 7 - 26 - 2)त्यादिभिर्योगिनां मुक्तानां चाहंत्वज्ञातृत्वादिप्रतिपत्तिः ।  \nअन्यथा संवित्स्वरूपप्रतिभानस्यापि भ्रान्तित्वप्रसङ्गः ।  \nदेहात्मभ्रमनिवृत्तावपि तत्प्रतिभासोऽस्तीति चेत् कुतः? श्रुतेरिति चेत्, तुल्यम् ।  \nकिंच ज्ञातृत्वावभासो निरधिष्ठानस्साधिष्ठानो वा? नाद्यः, अपसिद्धान्तात् ।  \nन द्वितीयः, संविदधिष्ठानत्वे तत्सामानाधिकरण्येनानुभवितुः ज्ञातृत्वं ज्ञानमिति प्रकाशप्रसङ्गात्; इदं रजतमिति शुक्तिसामानाधिकरण्येनेव रजतस्य ।  \nअधिष्ठानान्तरस्य तु परमार्थस्यानभ्युपगमात्, अपरमार्थस्याप्यन्ततस्संविदधिष्ठानत्वेनोक्तदोषानपायात् ।  \nदर्पणादिषु व्यधिकरणतया मुखाद्यध्यासस्तर्हि कथमिति चेन्न; उक्तोत्तरत्वात् ।  \nतत्र हि परमार्थभूते दर्पणे मुखदेशत्वमध्यस्ते ।  \nतत्र च सामानाधिकरण्यमस्त्येव ।  \n\nकिंच सत्यस्य दर्पणस्याधिकरणत्वं मुखस्य चारोपितस्याधेयत्वं पश्यामः, अत्र तु सत्यतयाऽभ्युपेतायास्संविद एव मुखवदारोपितत्वाभिमतोऽहमर्थ एवाधिकरणतया प्रतीयते ।  \nएवं मुखदर्पणसंसर्गाध्यासपक्षेऽप्यधिकरणसत्यत्वादसिद्धिः।  \nननु दर्पणे मुखदेशत्वारोपः, मुखे वा दर्पणदेशित्वारोपः, एवमत्रापि संविद्यहमर्थदेशित्वारोप इति कः पक्षपातः? यथा संप्रतिपन्नस्य देवदत्तस्य गन्धर्वनगरदेशित्वारोप इति चेन्न; सामग्रीसंभवासंभवाभ्यां विशेषात् ।  \nतत्र हि दर्पणप्रतिहतप्रतिस्रोतः प्रवृत्तनयनालोकेन देशवियुक्तमुखमात्रग्रहणेऽनुकूलस्रोतसा च दर्पणदेशे गृह्यमाणे देशत्वादिसाम्यान्मुख देशभेदाग्रहणाच्च मुख देशत्वारोपसंभवः; मुखे च यत्किंचिद्देशवर्तिनि दर्पणदेशवृत्तिवस्त्वन्तरेण देशित्वादिसाम्यात् अन्यदेशवृत्तित्वाग्रहाच्च दर्पणदेशित्वारोपः, अत्र तु संविदि निर्विशेषायां देश्यन्तरसाम्यासंभवात्तद्भेदाग्र(हणा)हासंभवाच्च कथमहमर्थदेशित्वाध्यासः? अहमर्थे तर्हि संविद्देशत्वाध्यास इति चेन्न; तदध्यस्तस्य अहमर्थस्य तत्सामानाधिकरण्यप्रतीतियोग्यस्य रजते शुक्तिदेशत्वाध्यासवत्तदनुपपत्तेः ।  \nमणिप्रभाविषयसप्रभाकमण्यारोपवत्सर्वमुपपन्नमिति चेन्न; प्रभाश्रयस्य परमार्थमणेस्संप्रतिपन्नत्वेन तस्य तत्प्रभायां तत्साम्यादिभिरारोपस्योपपत्तेः ।  \nअत्रापि यदि ज्ञानाश्रयस्सत्य इष्यते ज्ञानस्य सत्यं साधर्म्यम्, तदा तद्धर्मे ज्ञाने कुतश्चित्तदारोपस्संभवतीति शङ्क्येत ।  \nन च तत्साधर्म्येऽपि तस्य संभवः, प्रभावद्धर्मभूतस्य ज्ञानस्य धर्मिणमन्तरेण कदाचिदपि प्रकाशासंभवात् ।  \nधर्मधर्मिभावेन तु प्रतीतौ धर्मे धर्म्यारोपासंभवात् गमने गन्तृत्वारोपवत्तदसंभवः ।  \nन हि मणिधर्मतयैव प्रतीतायां प्रभायां मणिबुद्धिसंभवः ।  \n\nस्फटिकरागायः पिण्डौष्व्यादिवत्संविद्यपि तच्छायापत्तितः संसर्गतो वा ज्ञातृत्वमस्त्विति चेन्न; जपाकुसुमवह्न्यादेर्वास्तवरागौष्व्ययोगेन तच्छायापत्तिसंसर्गाभ्यां तद्गुणकत्वेन प्रतीत्युपपत्तेः; अत्र तु संविद्यहंकारे च   \nवास्तवज्ञातृत्वानभ्युपगमात्, अवास्तवज्ञातृत्वच्छायापत्त्यादावन्योन्याश्रयानवस्थादि दोषात् ।  \nज्ञप्तिमात्रत्वच्छायापत्त्यादौ ज्ञप्तिमात्रत्प्रतिभासप्रसङ्गाच्च ।  \nअहङ्कारवृत्तिविशेषेऽनुभवस्य च्छायापत्त्या ज्ञातृत्वप्रकाश इति चेन्न; शब्दगन्धरसादीनां कीदृशी प्रतिबिम्बतेति न्यायेन नीरूपस्य च्छायापत्त्ययोगात् ।  \nभेदाग्रहमूलभ्रमस्यापि निर्विशेषे दुर्निर्वहत्वस्यान्यत्र प्रपञ्चितत्वात् ।  \nउभयत्रासिद्धमपि चूर्णहरिद्रासंसर्गजरागवत् ज्ञातृत्वं प्रकाशत इति चेन्न; तथा सति वास्तवज्ञातृत्वप्रसङ्गात् ।  \nआगन्तुकचैतन्यवादावतारस्त्वधिकः, लोकायतवादावतारो वा ।  \nते ह्येवमाहुः - \"पृथिव्यप्तेजोवायव एव तत्त्वानि, तेभ्यश्चैतन्यं   \nकिण्वादिभ्यो मदशक्तिवदि'' (चार्वाकसूत्रं) ति ।  \nननु च ज्ञातृत्वोत्पत्त्यभ्युपगमे स्यादिदं चोद्यम्, न पुनरध्यासे ।  \nतथा हि - क्रियाशक्तिमानहङ्कारो व्यञ्जकस्वभावत्वात् दर्पण इव स्वनिष्ठतया मुखम्, स्वक्रियात्नाऽनुभूतिमभिव्यनक्ति, तत एव जानामीति भ्रम इति ।  \nतदपि मन्दम्, नित्यप्रकाशस्यानुभवस्याभिव्यक्तिनैरपेक्ष्यात्; अपेक्षायामपि जडस्याहङ्कारस्य संविद इव साक्षाद्धञ्जकत्वाभावात् ।  \nइन्द्रियादिवद्व्यञ्जकत्वाभ्युपगमेऽपि तज्जन्यज्ञानान्तरानभ्युपगमेन तदसिद्धेः ।  \nज्ञानान्तराध्यासस्य त्वद्यापि निरूप्यमाणत्वात् ।  \nतज्जन्यज्ञानविषयतया घटादेरिव संविदोऽपि त्वदुक्तप्रकारेणाननुभूतित्वमिथ्यात्वादिप्रसङ्गाच्च ।  \n\nकिंच, किमनभिव्यक्तस्यैवाहङ्कारस्यानुभूतिव्यञ्जकत्वम्? उताभिव्यक्तस्य वा? नाद्यः, सत्याकारत्वेनानारोपितत्वप्रसङ्गात् ।  \nन द्वितीयः, संविदभिव्यक्तिमन्तरेण तदनभिव्यक्तेः ।  \nअनभिव्यक्तायाश्च संविदो व्यञ्जकत्वे स्वयंप्रकाशत्वादिपरित्यागप्रसङ्गात् ।  \nतदभिव्यक्तितः पश्चादभिव्यक्तस्याहङ्कारस्य तदभिव्यक्तिं प्रति करणत्वे विरोधात्, तादधीन्यादिप्रसङ्गाच्च ।  \nपूर्वाभिव्यक्तस्याप्यनुभवस्य तद्व्यङ्ग्येनैवाहङ्कारेण विशदव्यक्तिस्साध्यते, रविकरव्यङ्ग्येन करतलेन पूर्वव्यक्तरविकरविशदीकरणवदिति चेन्न; निर्द्धर्मके निरंशे स्वप्रकाशे वैशद्यासंभवस्यान्यत्रोक्तेः ।  \nरविकरे तु सधर्मके सावयवेस्फुटास्फुटभावाद्युपपत्तेः ।  \nन च तत्र करतलेन तद्विशदीकरणम्, करतलप्रतिहति वशाद्बहुलीभूतस्यालोकस्य सेतुसंरुद्धस्रोतस इव स्वयमेव बहुलतयोपलम्भात् ।  \nन च तत्र निरोध एव नास्तीति वक्तुं शक्यम्, तिरोधानवैयर्थ्यादिप्रसङ्गात् ।  \nन च निरोधेऽपि बाहुल्यं नास्तीति शङ्कनीयम्, प्रतीपस्रोतसा तत्सिद्धेः ।  \nतच्च दर्पणादिप्रतिफलितरविकिरणैर्गर्भगेहान्धकारनिरसनादिषु सिद्धम् ।  \nन च तावता करतलादुपरिष्ठादपि बहुलोपलम्भप्रसङ्गः, मूलाग्रयोरालोकानां घनविरलभावस्य सर्वत्र दीपादिष्वप्युपलब्ध्या प्रतिहतालोकस्याप्यग्रवैरल्योपपत्तेः ।  \nन च मात्रयापि पार्श्वालोकात् करतलोपरितनस्यालोकस्य न वैषम्यं दृश्यत इति वाच्यम्, सूक्ष्मस्य वैषम्यस्य दुर्ग्रहत्वात् ।  \nअन्यथा माध्यंदिनमार्ताण्डमण्डलालोकमध्यजाज्वल्यमानप्रदीपालोकसन्निधाने तत्रत्यालोकमण्डलस्य बहुलतरत्वेन ग्रहणप्रसङ्गात् ।  \nन च करतलप्रतिहतौ मूलेऽपि तत्प्रसङ्गः, उपलम्भव्यवस्थाप्यत्वादुपलब्धि योग्यबाहुल्यस्य ।  \n\nकिंच यत्स्वनिष्ठतयाऽभिव्यक्तेः प्रयोजकं व्यञ्जकत्वम्, तत्किं ज्ञानत्वम्? उत ज्ञानजनकत्वम्? यद्वा इन्द्रियत्वम्? उत तदनुग्राहकत्वम्? उत तत्सम्बनहेतुत्वम्? यद्वा बोद्धृबोध्ययोरन्यतर गतप्रतिबन्धनिराकर्तृत्वम्? अथवा सांख्यादिमते घटादिं प्रति दण्डादेरिव स्वानतिरिक्तस्वाभिमतानुभूतिं प्रति जनकत्वमेवेति ।  \nनाद्यः; असिद्धेः, विरोधाच्च ।  \nउत्तरे कल्पास्सर्वेऽपिसंविदो ज्ञानविषयत्वानभ्युपगमेनैव निरस्ताः ।  \nविशेषतोऽपि ब्रूमः ।  \nन द्वितीयः, इन्द्रियादिभिरनैकान्त्यात् ।  \nन तृतीयः, असिद्धेः ।  \nअहङ्कारजन्मनामेकादशानामेव हीन्द्रियत्वं श्रूयते ।  \nन चतुर्थः, अदृष्टेश्वरादिभिर्व्यभिचारात् ।  \nअत एव न पञ्चमः ।  \nइन्द्रियक्रियादिभिश्च व्यभिचारोऽधिकः ।  \nन षष्ठः, शमदमादिभिर्दोषादिभिश्चानैकान्त्यात्; दर्पणादिदृष्टान्तस्य च साधनवैकल्यात् ।  \nन चाहङ्कारापनेयं किंचिदनुभूतिविषयज्ञानोत्पत्तिप्रतिबन्धकं संभवति, बाह्यस्यान्धकारादेरिवान्तरस्यकिल्बिषादेरप्यहङ्कारनिवर्त्यत्वाभावात् ।  \nअज्ञानस्यापि भावरूपस्याभावारूपस्य या ज्ञानमात्रनिवर्त्यत्वात् ।  \nभवदभिमताज्ञानस्य स्वरूपाश्रयविषयादिदुर्निरूपत्वस्यन्यात्र स्थापनात् ।  \nनच ज्ञानप्रागभावस्तदुत्पत्तिप्रतिबन्धकः, प्रागभावस्य कैश्चित्कारणत्वाभ्युपगमात्, अन्येषामपि कार्यस्य तन्निरसनरूपत्वेन कार्योत्पत्तेः प्रागभावनिरसनापेक्षायामात्माश्रयप्रसङ्गात् ।  \n\nकिंच व्यञ्जकानां स्वनिष्ठतयाऽभिव्यङ्ग्याभिव्यञ्जनस्वभावत्वे सौगतसौहार्दं प्रकाशितं भवति ।  \nअप्रामाण्यं स्वत इति हि तैरङ्गीक्रियते ।  \nस्वतः प्रामाण्यभागे चापौरुषेयी श्रुतिरिति न प्रमाणं स्यात् ।  \nअथ मन्यसे - आत्मा तावन्निर्विकार इति श्रुतिसिद्धम्, तस्य च ज्ञातृत्वाभ्युपगमे विकारित्वप्रसङ्गः,ज्ञातृत्वं हि गन्तृत्ववत्क्रियाविशेषकर्तृत्वरूपत्वाद्विक्रियात्मकम्; अतः कृतिशक्तिमतोऽन्तःकरणस्य सैव कृतिश्चितिशक्ति रूपात्मसन्निधानेन ज्ञानरूपेव भातीति न क्वचिदपि तात्त्विकं ज्ञातृत्वम् ।  \nप्रयोगश्च - ज्ञातृत्वकर्तृत्वाहंत्वादिकं नात्मधर्मः, विक्रियात्मकत्वात्, दृश्यत्वात्, दृश्यनिष्ठत्वात्, अहमर्थसमानाधिकरणतया प्रतीयमानत्वात्, संप्रतिपन्नवत् ।  \nअत्रैव विकारिद्रव्यस्थमिति वा साध्यम् ।  \n\nविप्रतिपन्नोऽहंप्रत्ययो नात्मगोचरः, अहंप्रत्ययत्वात्, देहाहंप्रत्ययवदिति; यद्वा, आत्मा वा ज्ञातृत्वकर्तृत्वाहंत्वादिरहितः, निर्विकारत्वात्, अन्तः करणरूपाहङ्कारव्यतिरिक्तत्वात्, अजडत्वात्, प्रत्यक्त्वात्, आत्मत्वादित्यादिभिश्चेति ।  \nअत्र ब्रूमः यथा निर्विकारत्वमात्मनश्श्रुतिसिद्धं तथा ज्ञातृत्वमपि तत एव सिद्धम् ।  \nतथाहि \"अथ यो वेदेदं जिघ्राणीति स आत्मे'' (छां 8 - 12 - 7) त्यादि तथा \"एष हि द्रष्टा (स्प्रष्टा)श्रोते'' त्याद्यारभ्य \"विज्ञानात्मा पुरुष'' (प्रश्न 4 - 9) इत्यादिभिरात्मन एव साक्षाज्ज्ञातृत्वं श्रूयते।  \nनिर्विकारश्रुतिविरोधात् भ्रान्तिसिद्धविषया ज्ञातृत्वश्रुतिरिति चेन्न, विपरिवर्तप्रसङ्गात् ।  \nनिर्गुणनिरूपणे   \nच विषयव्यवस्थाया निर्वहणं द्रष्टव्यम् ।  \n\nकथं च ज्ञातृत्वस्य विकारात्मत्वम्? न तावन्मृत्पिण्डादिवत्स्वरूपान्यथाभावेन; तदसिद्धेः ।  \nनापि धात्वर्थयोगितामात्रेण, अस्तिभवतीत्यादियोगेनानुभूतेरपि विकारित्वप्रसङ्गात् ।  \nनित्यत्वादस्त्यादेर्वि कारत्वं नास्तीति चेन्न; ज्ञातृत्वेऽपि समानत्वात् ।  \nज्ञातृत्वस्य कादाचित्कतयोपलम्भाज्ज्ञानं विकार इति चेन्न; अस्त्यादेरपि कादाचित्कतयोपलम्भात्तस्यापि विकारत्वप्रसङ्गात् ।  \nज्ञाननित्यत्वश्रुत्या दिबलादस्त्यादेर्न विक्रियात्मत्वमिति चेत्, तर्हि ज्ञातृत्वमपि श्रुतिसिद्धमेव; यथा - \"न विज्ञातुर्विज्ञा   \nतेर्विपरिलोपो विद्यत'' (बृह.6 - 3.30) इति ।  \nएवंच सति कर्मोपाधिकतत्तत्करणव्यापार द्वारकनियतविषयज्ञानप्रकाशाप्रकाशावपेक्ष्य उदयास्तमयव्यपदेशः ।  \nउक्तं च भगवता शौनकेनापि - \"यथा न क्रियते ज्योत्स्रा मलप्रक्षालनान्मणेः ।  \nदोषप्रहाणान्न ज्ञानमात्मनः क्रियते तथा'' ।। (विष्णु धर्म 1.1.55) \"यथोदपानकरणात्क्रियते न जलाम्बरम् ।  \nसदेव नीयते व्यक्तिमसतस्संभवः कुतः ।।'' (विष्णुधर्मः1 - 1 - 76)।। \"तथा हेयगुणध्वंसादवबोधादयो गुणाः ।  \nप्रकाश्यन्ते न जन्यन्ते नित्या एवात्मनो हि ते'' ।। इति ।  \n(विष्णुधर्म 104 - 189) एतेन ज्ञाननित्यत्वे नित्योपलम्भप्रसङ्ग इति चोद्यमपि परिहृतम्, कर्मोपाधिकसङ्कोचवशात्तदप्रकाशात् ।  \nज्ञानसङ्कोचविकासाभ्यामात्मनो विकारित्वमिति चेन्न; साक्षात्तदाश्रयत्वाभावात्,व्यवधानेन तदाश्रयत्ववचनस्य स्वरूपविषयनिर्विकारश्रुत्या सह विरोधगन्धाभावात् ।  \nएवं च सति प्रत्यक्षकलहशान्तिरपि स्यात् ।  \nयच्च विक्रियात्मकत्वादित्याद्यनुमान तूलजालम्, तत्रापि बाधानैकान्त्यादिपवनदहनसंमूर्च्छनम् ।  \nबाधस्तावन्नित्यज्ञातृत्वप्रतिपादक श्रुत्यादिवशात्सर्वत्र सिद्धः ।  \n\nविशेषतश्च ब्रूमः - विक्रियात्मकत्वादिति स्वरूपपरिणामविवक्षायामसिद्धिः ।  \nक्रियायोगमात्रादि विवक्षायामस्त्याभिरनैकान्त्यम् ।  \nदृश्यत्वान्नात्मधर्म इत्यस्य दूषणं तु निर्विशेषत्वनिराकरणे ग्राह्यम् ।  \nदृश्यनिष्ठत्वादित्येतदप्यात्मनो दृश्यत्वसमर्थनेन परिहृतम् ।  \nयदि पुनर्द्रष्टुनिष्ठत्वनिषेधे तात्पर्यम्, तदा व्याघातः नहि ज्ञातृत्वमेव ज्ञातृनिष्ठं न भवतीति संभावयामः ।  \nयच्चहमर्थसमानाधिकरणतया प्रतीयमानत्वादिति, तदप्यात्मत्वेनानैकान्तिकम् ।  \nअस्ति ह्यहमात्मेत्यपि सामानाधिकरण्यम् ।  \nआत्मा तावदस्ति, तस्यात्मत्वं नाम किमपि नास्तीति कुत्रानैकान्त्यमिति चेत्? तर्हि ज्ञाता नाम कश्चिदस्ति ज्ञातृत्वं नाम किंचिन्नास्तीति परिभाष्य तत्पक्षीकारणे प्रयोगं परित्यज्य तूष्णीमास्स्व ।  \nएषु च ज्ञानमात्रात्मधर्मत्वनिषेधे त्वप्रसिद्धविशेषणता ।  \nज्ञानधर्मत्वमात्रनिषेधेंऽशतस्सिद्धसाधनता ।  \nज्ञातृधर्मत्वनिषेधे स्ववचनविरोदापसिद्धान्तौ ।  \nविकारिद्रव्यस्थमिति साध्येऽप्यात्मनोऽपि शरीरसम्बन्धादिमात्रविकाराभ्युपगमेन सिद्धसाधनता उत्पत्तिविनाशादि विकारिद्रव्यनिष्ठमिति साध्येऽपि बाधाप्रयोजकत्वादिरपरिहार्यः ।  \n\nएवमहंप्रत्ययो नात्मगोचरः, अहंप्रत्ययत्वादित्यत्रापि ज्ञानमात्राहमर्थाद्यात्मशब्दार्थविकल्पेन सिद्धसाधनत्वाप्रसिद्धविशेषणत्वविरोधापसिद्धन्तादिर्द्रष्टव्यः ।  \nन च भ्रान्तिस्थलेऽहंप्रत्ययस्यानात्म विषयतया अन्यत्रापि तथैव भवितव्यम्, अतिप्रसङ्गात् ।  \nयश्चात्मा ज्ञातृत्वादिरहित इति साध्ये निर्विकारत्वादिति हेतुः, सच विकारविकल्पेन निरस्तप्रायः ।  \nयस्त्वन्तः करण रूपाहङ्कारव्यतिरिक्तत्वादिति, सोऽपि तेनैवात्मनो ज्ञानरूपत्वमपि निषेद्धुं शक्यमिति प्रसञ्जकत्वादप्रयोजकत्वाच्च परिहृतः ।  \nज्ञातृत्वाभ्युपगमे जडत्वपराक्त्वानात्मत्वादिप्रसङ्ग इति विपक्षे व्याप्तिसिद्धेः प्रयोजकत्वमिति चेन्न; ज्ञातृत्वेऽप्यजडत्वादिकं भवत्विति त्वत्प्रयुक्तप्रसङ्गव्याप्तावपि पर्यनुयोगावतारात् ।  \nएतेनाजडत्वादित्यनुमानमपि निरस्तं भवतीति ।  \nयश्चाहङ्कारस्य ज्ञातृत्वमिच्छति, स कथं दृश्यत्वप्रकृतिपरिणामत्वादिभिर्देहस्याचेतनत्वं साधयति ।  \nयदि पुनर्दृश्यत्वाद्यविशेषेऽपि देहस्याचेतनत्वमन्तःकरणस्य ज्ञातृत्वं च देहत्वादिवव्यवस्थितं मन्येत, तदाऽन्तःकरणस्यैव दृशित्वमपि साधयेत्, पर्यनुयोगपरिहारयोस्तुल्यत्वात् ।  \nविकारिद्रव्यविशेषस्यैव परिणामविशेषवशाज्ज्ञातृत्वमिच्छन्नूनं भूतचैतन्यवादमेवाभिप्रेत्यात्मापह्नवादिषु   \nभिक्षुपादप्रसारणन्यायेन प्रव(र्ते)र्तत इत्यायातम् ।  \nअतस्सिद्धं ज्ञातृत्वमात्मन एव; तच्चानध्यस्तं सत्यमिति ।।  \n।।इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां ज्ञातृत्वाध्यासभङ्गवादः सप्तविंशः ।।27।।"
              },
              {
                "author": "Nrisimharaja",
                "commentary": "27 ---\nआत्मप्रसंगचिंतांतरमपिसंगत मित्यभिप्रायेण वादार्थ संगृह्णाति ।तमिति ।\"\"नित्योनित्यानां चेतनश्चेतनानां एको बहूनां यो विदधाति कामानि'' (श्वे 6 - 23, कठ 2 - 15.23)ति श्रुति सिद्धार्थ चेतनानामिति पदेन सूचितः । कल्पितत्वं श्रुत्यापराचष्टे ।शक्तिः परेति । \"\"परास्य शक्तिर्विविधैव श्रूयतेस्वाभाविकी ज्ञानबलक्रियाचे'' (श्वे.6.8)ति श्रुतेस्स्वाभाविकत्वस्य पारमार्थिकत्वस्य सिद्धेरिति भावः ।तथा च भगवतो ज्ञानात्मकस्य पारमार्थिकज्ञातृत्वादिसिद्धौ तन्नयायेन चेतनानामपि पारमार्थिक ज्ञातृत्वादिकमिति भावः ।\nज्ञातृत्वेति। नन्वंतः करणगततया ज्ञातृत्वप्रकाशे बाधः स्थूलोऽहं जानामीति प्रतीतौ च सिद्धसाधनमिति चेन्न । अहं जानामीति व्यवहार हेतुभूतप्रकाशत्वेन पक्षत्वान्नदोष इति भावः । यद्यहं जानामीति व्यवहार हेतु प्रत्ययःकदाचिद्देहविषयस्तदा देहविषयत्वेनापि विशेषणीयं ।भ्रांतिरिति। अत्र विशेष्यावृत्तिप्रकारत्वं विवक्षितं । न मिथ्यात्वं । कर्तृत्वादेरात्मन्यौपाधिकत्वस्य सिषाधयिषितत्वात् ।देहेति। समानाधिकरणदेहात्मभ्रमप्रागभावकाले जायमानत्वादित्यर्थः । तेनाविद्यानिवर्तक चरमसाक्षात्कारे न व्यभिचार इति बोध्यं ।तदसदिति। इदानींतनघटप्रमायां व्यभिचार इति भावः । ननुसमानाधिकरणदेहात्माभिमानप्रागभावशून्येऽसंभाव्यमानतज्जातीयत्वविवक्षायां \nदोषमाहहेत्वसिद्धेरिति।असिद्धिमेवोपपादयतिनहीति।प्रतिपत्तुरभिन्नाहं प्रत्ययत्वादिति। विवक्षितुमीश्वरस्य मुक्तानां च योगिनां च अहंकार एव अहंत्वप्रकारकप्रतीतिरित्यत आह ।यथा परमिति।तद्धैतदिति । योगिनः \"\"सर्वंः ह पश्यः पश्यतीति'' (छां 7 - 26 - 2)। मुक्तानां च तादृशाहंप्रत्ययोसीति तदप्यसिद्धमिति भावः । व्यभिचारोऽपि तत्रेति बोधकत्वंहेतुश्रुत्या ज्ञातृत्वसिद्धेः । तत्समानाधिकरणमहंत्वमपि सिद्धमेवेति सर्वदर्शनसिद्ध्या तत्सिद्धिरिति भावः ।अन्यथेति। असिध्यभावे सर्वंज्ञानयाथार्थ्यप्रसंगादिति भावः । ननु सर्वथा वर्तमानत्व हेतुरित्यभिप्रायेण शंकते ।देहात्मेति । श्रुतेरितीति।। स्वप्रकाशनित्यत्वादिश्रुतेरित्यर्थः ।तुल्यमिति। उक्तश्रुतिभिः\"\"अहमन्नमि''(तै.उ.भृ.)त्यादि श्रुतिभिश्चेत्यर्थः ।तत्सामानाधिकरण्येनेति। तच्छब्दोज्ञातृत्वपरः ।अनुभवितुश्चिद्रूपात्मन इत्यर्थः । सामानाधिकरण्यं अभिन्नता किं ज्ञानत्वेन प्रतीतेर ध्यासः उतस्वरूपेण आद्ये ज्ञातृत्वं ज्ञानमिति प्रतीतिप्रसंगात् । द्वितीये ज्ञातृत्वमिति निरधिकरणतया भासेतेति भावः । संविदोन्यदधिष्ठानं चेन्न दोष इत्यत आह ।अधिष्ठानांतरस्येति । उक्तदोषादिति । सदिदं रजतमिति। रजतस्यसत्तेव अत्रापि स्वाधिष्ठानसंविदा सामानाधिकरण्यात् पूर्ववद् ज्ञातृत्वं ज्ञानमिति प्रकाशप्रसंगादित्यर्थः । अध्यासे अधिष्ठानसामानाधिकरण्यप्रतीति नियमो नास्तीत्यत आह ।।दर्पाणादिष्विति।अध्यस्तस्य अधिष्ठान गततया प्रतीतिमात्रेदृष्टांततयोक्तिः नतु प्रतिबिंबत्वे । ततश्च ज्ञातृत्वाहंतृत्वयोस्संविदध्यासाहं ज्ञातेति समानाश्रयतया प्रतीतिरूपपद्यत इत्यर्थः ।\nकिं मुखमध्यस्यते उत मुखसंसर्ग इति विकल्पमभिप्रेत्याद्येदोषमाहसत्यस्येति। ज्ञातृत्वाध्यासोऽहं जानामीति प्रतीतिरेव । तत्र च ज्ञानमेवाधेयतया अहमर्थ एवाधिकरणतया प्रतीयते तच्चायुक्तमित्यर्थः ।द्वितीये दोषमाह ।एवंमुखदर्पणेति। अथाहमर्थ एव सद्रूपं । अद्वितीयमिति संविदो मिथ्यात्वं स्यादित्यर्थः ।नन्वन्यतरस्मिन् अन्यतर संसर्गाध्यासमात्रेण न तयोः सत्यत्वमिथ्यात्वनियमो दर्पण मुखयोस्सत्यत्वादिति शंकतेनत्विति। तथाप्यधिकरणस्य सत्यत्वं स्यादित्याशंक्याधिकरणमिथ्यात्वे दृष्टांतमाहयथेति ।सामग्रीतिअध्याससामग्रीत्यर्थः । तदेवोपपादयति ।तत्रा हीति । अत्रा त्विति। सादृश्यं हि भेदाग्रहहेतुः । तस्य निर्विशेषे वक्तुमशक्यत्वात्तदभावे न तदाभावादारोपसामग्रय भाव इति भावः । पूर्वदोषे सत्येन दोषांतरमाह ।तदध्यस्तेति। चैतन्येध्यस्तत्वादहमर्थस्य तस्मिन् चैतन्य संसर्गारोपो न युक्तः । शुक्त््यध्यस्तु रजते शुक्तिदेशत्वाध्यासासंभवादिति भावः । अहमर्थदेशित्वारोपपक्षेप्ययं दोषस्सम इति बोध्यं । ननु मणि प्रभायां सप्रभाकमण्यारोपे प्रभाया यथाधिष्ठानत्वप्रतीतिः मणिगतत्व प्रतीतिश्चतद्वत् ज्ञातृत्वविशिष्ठस्य अहमर्थस्य संविदध्यासात् । संविदाभेद प्रतीतिः संविदाश्रयत्व प्रतीतिश्चेतिशंकते ।मणिप्रभेति।नेति। मणौ प्रभानारोप्यते स्वतः सप्रभाक मणिः प्रभायामारोप्यते । अहमर्थस्यतु संविदनाश्रयत्वात् संविदारोप्यत इति वाच्यं । तथाच पूर्वन्यायेन अहमर्थे संविदारोपो न स्यादिति पूर्वदोषस्तदवस्थ इति भावः । सत्यस्य ज्ञानाश्रयस्य संभवे चैतन्ये निर्धर्मके सत्यसादृश््याभावान्नारोप इत्याहतेन चेति। ननु सत्य भूतसादृश्याभावेपि समुद्रजलेअध्यस्तनीलरूपसादृश्यान्नीलशिलात्वाध्यासवदारोपित सादृश्यादप्यध्यासस्संभवतीत्यतआहन चेति।प्रभाया मणिधर्मतया प्रत्यक्षसिद्धा तथा ज्ञानमप्यहमर्थ धर्मतया प्रत्यक्षसिद्धं तच्च यदि धर्मिणमंतरेण कदाचित्प्रतीय्येत तदा तथा भासमाने अध्यास इति शंक््येत । न च धर्मिणमंतरेण ज्ञानस्यकदाचित्प्रतीतिरित्यर्थः ।नहीति। यदवच्छेदेन मणि धर्मता प्रतीतिस्तदवच्छेदेन मणित्वप्रतीतिर्नसंभवति ।किंतुरक्ततामात्रेण प्रतीत इत्यर्थः ।\nनन्वौपाधिक भ्रमत्वान्न सादृश्यापेक्षा नापि विशेषदर्शनं प्रतिबंधकमिति शंकतेस्फटिकेति। स्फटिकेरागस्य छायापत्तिर्वा अयः पिंडसंसर्गाद्यौष्णवत्चितिछायापत्या संसर्गतो वा ज्ञातृत्वमित्यर्थः ।अन्योऽन्येति।संविदि ज्ञातृत्वं अहंकारच्छायापत्त्या अहंकारे तु तादृशः संवविच्छायापत्त्या अन्योन्याश्रयः । यद्यन्यछायापत्याहंकारे ज्ञातृत्वं तदा तस्मिन्नप्यन्यच्छायापत्येति अनवस्थेत्यर्थः । ननु ज्ञातृत्वविशिष्टस्य चैतन्यस्य छायापत्तिः येनान्योन्याश्रयस्यात् । किं तु ज्ञप्तिगतस्य ज्ञाप्तित्वमात्रस्य अहमर्थे छायापत्तिः तथाचाहमर्थस्य ज्ञानत्वे सिद्धे तस्य संविदि छायापत्त्या संविदो ज्ञानाश्रयत्वप्रतीतिसंभव इत्याशंक्यैव मप्यहमर्थे ज्ञातृत्व प्रतीतिर्नस्यात् अहं ज्ञानमित्येवभानं स्यादित्याह ।ज्ञप्तिमात्रत्व इति। आदिशब्देन संविच्छाया पत्तिरूप संशिश लब्धज्ञानता न स्यात् । अहंकारस्य संविदिच्छायापत्तिर्विवक्षिता । नन्वंतः करणवृत्तिविशेषो अभवस्यच्छायापत्तिः तस्तरक्तः स्फटिक इत्यत्र प्रतिबिंबितरक्तद्रव्यस्य स्फटिके नैवसत्यभेदेन प्रतीतौ अहमर्थस्य ज्ञातृत्वे सति तदभेदाध्यासतादात्मनो ज्ञातृत्वोपपत्तिरिति शंकते ।अहंकारेति।शब्दादीनां प्रतिबिंबाभावस्य पूर्वैरूक्ततया तन्यायेन चैतन्यस्यापि प्रतिबिंबो न संभवतीति परिहरतिशब्देति।निरूपितस्याचाक्षुषस्येत्यर्थः । निरूपिताधिक भ्रमासंभवस्तु पूर्वमेवोक्त इति स्मारयति ।भेदाग्रह मूल \nभ्रमस्येति । तथा सतीति। अंतः करणचैतन्यसंसर्गादंतःकरणे ज्ञातृत्वं रागदृष्टांताज्जायत इति गम्यते इति भावः । किमंतःकरणे ज्ञातृत्वं जन्यते उत चैतन्यांतःकरणसमुदाये । नाद्य इत्याहआगंतुकेति। ज्ञातृत्वंहि ज्ञानमेव । तथा चाजन्यज्ञानवादिनो जन्यज्ञानानंगीकारात् अपसिद्धांत इति भावः । द्वितीय्ये आहलोकायतेति। बृहस्पतिसूत्रमुदाहरति ।एवमिति। तेभ्यश्चेतन्यं संसृष्टेभ्यः । तत्समुदायशरीरे चैतन्यमित्यर्थः ।किणुरंकुरितव्रीहिः । न तु दृष्टांतेन सर्वसाधर्म्यं वाच्यं अतिप्रसंगात् । किंतु समुदितस्यान्यकार्यजनकत्वे दृष्टांत इत्याशंकते। ननु चेति ।क्रियाशक्तिमान् क्रियात्मनाभिव्यंजक शक्तिमान् । अभिव्यक्तस्यापि सौरालोकस्य करतलाभिव्यंग्यत्वं दृश्यत इत्याहअपेक्षायामपीति। अत्र व्यंजकत्वव्यवहारानुगुण्यरूप प्राकप्यापादकत्वं विवक्षितं । नन्वत्र व्यजकत्वं तद्व्यवहार हेतु ज्ञानजनकत्वं विवक्षितमित्यत्राहइंद्रियादिवदिति।अभ्युपगमेति। विवक्षायामपीत्यर्थः ।तज्जन्येति। ब्रह्मचैतन्यस्यैव ज्ञानत्वाभ्युपगमेन तदजन्यस्य जन्यस्याभ्युपगमे अपसिद्धांतादिति भावः ।। नन्वाध्यासिकज्ञानहेतुतयोंद्रियव्यंजकत्वमुप पद्यत इत्यत्राहज्ञानांतरेति। अंतः करणे ज्ञानाध्यास एवहीदानीं जन्यते । तत्सिध्यर्थं चांतःकरणस्याभिव्यजकत्वाय ज्ञानांतराध्यासमुच्यते । अयं चोपपादकाध्यासः उपपाद्याध्यासवदेवा सिद्ध इत्यर्थः ।वा अनारोपितस्य वा ज्ञानांतरास्याभ्युपगमे दूषणांतरमाहतज्जन्येति। अनुभूतेरनुभूतिविषयत्वे अननुभूतित्वप्रसंग इति त्वदुक्ततर्केणेत्यर्थः मिथ्यात्वादित्यादि शब्देन जडत्वादिग्रहणं । सत्तयेति। मिथ्यावस्तुनः प्रतीतिव्याप्तत्वादिति भावः ।\nकिमनभिव्यक्ता संवित् अंतःकरणमभिव्यनक्तिउताभिव्यक्ता । नाद्य इत्याह ।अनभिव्यक्ताया इति।द्वितीये संविदोऽभिव्यक्तेरंतः करणेनैवेत्यऽन्योन्याश्रय इत्याहतदभिव्यक्तित इति । तादधीन्येति। अन्यानपेक्षत्वरूप स्वप्रकाशत्वहानिप्रसंग इति भावः । ननु स्वप्रकाशत्वेनाभि व्यक्तासंवित् स्वाभिव्यक्तेनैवाहंकारेण प्रकाश्यत इति नान्योश्रयः इति शंकते ।पूर्वाभिव्यक्तस्येति। किमतिरिक्त धर्मप्रकाशो वैशद्यं उत अवयवविशेषप्रकाशः । यद्वा स्वरूपप्रकाश इति विकल्पमभिप्रेत्य त्रितयस्याप्यसंभवं पदत्रयेणाहनिर्धर्मक इत्यादिना। निर्विशेषजिज्ञासाभंगादावित्यर्थः।रविकरेत्विति। पीतत्वविशेषस्यावयवविशेषस्य च प्रागभातस्य भानमस्तीति भावः । ननु प्रागनुभूतांशाभावेपि करतलेन विशदीकरणं दृष्टमित्यत आह ।नचेति। तत्र करतलस्य न विशदावभासहेतुत्वं अपितु प्रहत भावप्रयोजकत्वमिति भावः । ननु तत्र बहुळभावना अस्ति । तद्धेतु निरोधस्यैवा भावादित्यत आहनचात्रेत्यादिना। आतपतिरोधानार्थं नामातपत्रादीनां नैरर्थक्या प्रसंगादिति भावः। ( )वादावदर्शनादित्यत आहन चेत्यादिना। यद्यपि गवादौ नास्ति तथापि प्रवाहादौ तत्संभवतीति भावः । ननु स्रोतसि बाहुल्यमस्तु न तेजसीत्यत्राह ।तच्च दर्पणादिष्विति। ननु करतलदर्पणयोः निरोधकत्वसाम्येपि दर्पणनिरुद्धस्य प्रकाशवैशद्याद्यनयो दृश्यत इति चेन्नदर्पण निरुद्धालोकसंसर्गाद्भास्वरतरं तेजोंतरमपि जायते तेनाधिकतेजोवत्वान्न साम्यं । न चात्रापि प्रकाशांतरोत्पत्तेः प्रागेव निरस्तत्वादिति भावः ।न चेति। बहुळी भावस्याविशेषादिति भावः । दीपादिष्वित्यादिशब्देन विद्युदादिग्रहः ।अग्रवैरल्येति। करतलाद्युपरिदेश इत्यर्थः । ननु करतलप्रतिहत्या बहुळी भावः । तथा सति कर पार्श्व प्रदेशे प्रति हत्यभावाद्बहुळी भावभावे न करतलालोकापेततया करपार्श्वालोके वैशम्यप्रतीतिस्यात् । नच दृश्यते तस्माद्विश्वप्रकाश एव भवतीत्याशंकतेनापीति। तत्राप्येकपार्श्वेन निरोधात्तिर्यक्प्रतीतिवृत्तिरस्तीति बाहुल्यमस्त्येव । यदि वा वैशम्यमस्तीति तदा सूक्ष्मत्वान्नगृहयत इति परिहरति ।सूक्ष्मस्येति । अन्यथेति। प्रदीपालोकस्य अभिभूतत्वात्तेन बाहुळयेऽप्य ग्रहणमिति तदसंसृष्टालोकान्नवैषम्यग्रह इति चेन्न । प्रतीतिबलादभिभवः कल्प्यते तथा सूक्ष्मत्वात् वैषम्यस्याग्रहःकल्प्यत इति भावः नन्वत्राप्यभिभवः कल्प्यतामित्या शंकतेनचेति।उपलंभेति। ननुबाहुळ्ये सत्यपि क्वचित्प्रतीतिः क्वचिदप्रतीतिरिति यदि तदालोकस्य साम्येपि क्वचिद्विशदावभासः क्वचिन्नेत्यस्तु किं बाहुल््यभेदकल्पनयेति चेत्सत्यं एकेंद्रियज्ञानस्य विषयप्रयुक्तवैशम्यं वाच्यं अन्यथाज्ञानाभाव प्रसंगात् शुक्तिरजताकार ज्ञानस्यापि सामग्री विशेषाभावेपि संभवात् यदि रजताकारस्य शुक्तावभावात् अप्रामाण्यं स्यात् तदा विशदत्वस्यापि स्वरूपाभावात् अप्रामाण्य प्रसंगादिति ज्ञानाकारभेदे विषयभेद आवश्यक इति भावः ।\nतदन्यग्राहकत्वमिति। दीपादिवदिंद्रियानुग्राहकत्वमिति अर्थः ।तत्वसंबंधहेतुत्वमिति। दर्पणादिवत्इंद्रियसंबंध हेतुत्वमित्यर्थः । बोद्धृगत प्रतिबंधो विपरीतज्ञानादिः बोध्यगतप्रतिबंधो अंधकारादिः ।अथवेति।सत्कार्यवादिनः सांख्यस्य घटाद्यभिव्यक्तेरेतदुत्पत्तिः अभिव्यक्तिश्च घटाभिन्न एवेत्यर्थः ।असिद्धेरिति। अंतःकरणस्य ज्ञानत्वाभावादित्यर्थः ।विरोधश्चेति। घटादिज्ञानस्य स्वनिष्ठतया घटाद्यभिव्यंजकत्वदर्शनात् इत्यर्थः ।ज्ञानविषयत्वनभ्युपगमेनेति। जन्यत्वानभ्युपगमेनेत्यपि द्रष्टव्यं । तेन चरमविकल्प निरासः ।इंद्रियादिभिरिति। घटादीनामिंद्रियनिष्ठतया प्रकाशाभावादिति भावः ।असिद्धेरिति। \nइंद्रियत्वासिद्धेरित्यर्थः ।तदुपपादयतिअहंकारेति।अदृष्टेश्वरादिभिरिति। अनुग्राहकत्वं सहकारित्वं । तददृष्टादेरप्यस्तीति भावःअत एवेति। अदृष्टेश्वरयोः कार्यमात्रे हेतुत्वादिति भावः ।इंद्रियक्रियेति। क्रियायास्तत्संयोगहेतुत्वादिति भावः ।शमदमेति। शमदमादि बोध्दृगतकल्मषनिवर्तकः । दीपादिः बोध्यगत तिमिरादि निवर्तकः । असिद्धिमप्याह ।नचाहंकारेति।अभावरूपस्येति। प्रतियोग्यतिरिक्तनिवृत्त्यभ्युपगमेनोक्तं । अस्तु वाहांकारस्य ज्ञाननिवर्तकत्वं । तथापि भावरूपाज्ञानस्य किं ज्ञानोत्पत्तिप्रतिबंधकत्वं किमभावरूपस्य । नाद्य इत्याहभवदभिमतेति। प्रमाणानुपपत्त्यादिस्थल इत्यर्थः । द्वितीये आहन चेति।कारणत्वेति। प्रतिबंधकत्वे कैश्चिदपि कारणत्वं वक्तुं शक्यं । कारणी भूताभाव प्रतियोगित्वे न तस्य नियतपूर्वसत्वाभावे न कैश्चिदपि कारणत्वस्य वक्तुमशक्यतया कारणत्वशंका स्पदस्य प्रतिबंधकत्वायोगादिति भावः ।\nकिंच व्यंजकस्य ज्ञानस्य स्वनिष्ठतया विषयाभिव्यंजकत्वे सति ज्ञानाप्रामाण्यप्रसंगेन सौ गतमतप्रवेशप्रसंग इत्याह ।किं चेति। इष्टापत्तिं परिहरतिस्वतः प्रामाण्येति ।अप्रामाण्यस्य स्वतस्त्वे प्रामाण्यं स्वतो न स्यात् तथा च श्रुतौ न स्वतः प्रामाण्यं पौरुषेयत्वेन वक्तुर्गुणादपि नेति प्रामाण्यमेव नस्यादित्यर्थः ।क्रियाविशेषेति। क्रियाविशेषाश्रयत्वरूपत्वादित्यर्थः ।कृतिशक्तिमतः - क्रियाशक्तिमत इत्यर्थः ।न क्वचिदिति। अंतः कारणे आत्मेति चेत्यर्थः । अहंत्वादिक मित्यादिशब्देन इच्छात्वादिपरिग्रहः । ज्ञातृत्वकर्तत्व पक्षयोः क्रियात्मकत्वंहेतुः । अन्यत्साधारणंअहमर्थेति। अहंत्वातिरिक्त पक्षे अयं हेतुः । अहंत्वसमानाधिकरणतया प्रतीयमानत्वादित्यर्थः । नन्वनुभूत्यात्मेति प्रतीयमानात्मत्वे व्यभिचारः । अहंत्वातिरिक्तात्मत्वस्य प्रत्यक्षेण तथा प्रतीत्याभावादिति भावः । ननु तर्हि तन्मात्रस्य हेतुत्वे शेषवैयर्थ्यमिति चेत् प्रत्यक्त्वानुकूलत्व परमप्रेमास्वदत्वाभावव्यभिचारवारकत्वान्न विशिष्टोहेतुः तत्रेति भावः ।संप्रतिवन्नवदिति। गंतृत्व घटत्वदेहत्वानि यथा योग्यं दृष्टांताः ।आत्माचेति। अत्र धर्मरहित इत्यपिसाध्यं विवक्षितं । तदभिप्रायेण द्वितीयहेतुव्यतिरिक्ताव्यतिरेकिणः ज्ञातृत्वराहित्ये साध्ये द्वितीयो हेतुरन्वयि ।तत्राहंकारपदं स्वरूपकथनपरंबोध्यं । आदिशब्देनात्मत्वं ज्ञातृत्वसमानाधिकरणमंतः करणवृत्तित्वादिविवक्षितं । तदभिप्रायेण ज्ञातृत्वाभावे श्रुतिविरोध इति प्रतितर्कबाधितास्तर्काःइति दूषयति ।अत्र ब्रूम इति।ननु श्रुतिरंतः करणस्य ज्ञातृत्वादिवक्तीत्यत्राह ।विज्ञानात्मापुरुष इत्यादिभिरिति। अत्र विज्ञानात्मा ज्ञानस्वरूप आत्मा द्रष्टेति ज्ञातृत्वमंतः करणव्यतिरिक्तस्योक्तमित्यर्थः । साक्षात्कर्तृत्वं प्रत्यक्षेणज्ञातृत्वंमित्यर्थः । ननु ज्ञातृत्वश्रुतेः भ्रांतिसिद्धविषयतया अन्यथासिद्धवद्ध निर्गुणश्रुत्यनुगृहीतायाः निर्विकार श्रुतेः अन्यथासिद्धिर्वक्तुं न शक्यत इत्याहनिर्गुणनिरूपिते चेति। हिंसानिषेधवाक्यवत्सामान्यतो गुणनिषेधश्रुतेरविषयतया व्यवस्थायाः वक्ष्यमाणत्वादिति भावः।\nनिर्विकारश्रुति विरोधोपि नास्तीत्याहकथंचेत्यादिना । तावदिति। मृत्पिंडस्य घटावस्थायां स्वरूपान्यथा भावात् । यथा घटस्य तद्विकारत्वं तथा ज्ञातृत्वावस्थायां पुरुषस्यान्यथाभावोनेति न तस्य विकारात्मत्व मित्यर्थः ।नापीति। ज्ञातृत्वदशायामात्मनो ज्ञाधात्वर्थयोगितामात्रेणेत्यर्थः । कादाचित्कधात्वर्थयोगित्वं विकारित्वमित्याशयेन शंकते ।नित्यत्वादिति। ज्ञातृत्वे ज्ञानस्वरूपाश्रयत्वे ।ज्ञातृत्वस्येति।जानामि अज्ञासिषमिति कादाचित्कतयोपलंभादित्यर्थः ।ज्ञानमिति। अनुभूतिरासीत् अस्ति भविष्यतीति कादाचित्कतयोपलंभादित्यर्थः ।भविष्य ज्ञाननित्यत्वेति । कालस्यातीतत्वादिरूपत्वात्तत्कालावच्छिन्नरूपेण सत्वस्याप्यतीतत्वादिव्यवहारात् न सत्वस्यविकारत्वमिति भावः ।श्रुतिसिद्धमिति।नित्यतयेति शेषः ।यथा न विज्ञातुरिति। ननु समानाधिकरणे षष्ठ्या तथाच विज्ञातेर्ज्ञानस्वरूपस्य विज्ञातुरात्मनो नित्यत्वं प्रतिपाद्यते । न तु तद्धर्मभूत ज्ञानस्येति चेन्न तथासति घट्टकुट्टी प्रभातं । श्रुत्यैवात्मनो ज्ञातृत्वप्रतिपादनात् । किंचात्मनो नित्यस्य ज्ञानात्मकत्वस्य पेक्षितस्य वाक्यांतरसिद्धस्य विधानायोगात् वाक्यवैयर्थ्यं । वैयधिकरण्ये पुनः ज्ञाननित्यत्व विधिसंभवेन सप्रयोजकत्वमिति भावः । ननु ज्ञानमुत्पन्नं नष्टमिति व्यवहारविरोधप्रसंगात् अनुवादोपि सोढव्य इत्यत्राहएवं च कर्मेति। ज्ञानप्रकाशौ ज्ञानावस्थाविशेषणजनियमभागिनौ न तु ज्ञानस्वरूपमिति भावः । प्रकाश्यन्ते - प्रकाशयोग्यावस्था विशिष्टा भवंतीत्यर्थः । न जन्यंते न स्वरूपेण न जन्यंते ।\nएतेनेति। वक्ष्यमाणे नेत्यर्थः ।कर्मोपाधिकेति। तथा च विषय प्रकाशावस्थापन्नस्य उपलंभ इत्यर्थः ।किंच ज्ञानगत संकोचाद्यवस्थाया साक्षादाश्रयत्वाद्विकारत्वं उत परंपरयाप्याश्रयत्वमात्रेण नाद्य इत्याहसाक्षादिति। द्वितीये आहव्यवधाने नेति। निर्विकारश्रुतिस्साक्षात् विकारं निराचष्ट इत्यर्थः । ननु संबंधसामान्येनैव विकारनिषेधपरत्वं श्रुतेरस्त्वित्यत्राहएवं चेति । जानामीति। ज्ञातृत्वस्य प्रत्यक्षतयाउपलंभात् उपाधिनिष्ठं ज्ञातृत्वमात्मनि तत्संसर्गात् भासते अयः पिंडौष्ण्यवदिति त्वयाप्युक्तत्वात् । सामान्ये निषेधोनोपपद्यत इत्यर्थः ।आत्मनो ज्ञातृत्वविकारित्वप्रसंग इति तर्कं दूषयित्वानुमानं दूषयतितच्चेति । न ज्ञातृत्वेति। आैपाधिकव्यावृत्त्यर्थ नित्यपदं । \"\"जानात्येव अयमिति'' शब्दोऽहमिति \nनित्यज्ञातृत्वप्रतिपादक श्रुतिः ।\"\"कर्ता बोद्धेति''कर्तृत्व श्रुतिः ।\"\"आत्मन्येष न दोषाया (विष्णु.पु.2 - 16 - 18) तयोर्द्विजे''ति अहंतेस्मृतिः । नन्वनुमानेन श्रुतेरेव बाधोस्तु । नच नरशिरश्शौचानुमानस्यापि बाधकत्वप्रसंगः तत्र श्रुतेः साध्यप्रसिद्धयर्थ उपजीव्यायाअधिक्यबलत्वादितिचेदत्रापि केवलतर्कमात्रादात्मनोऽसिद्धया पक्षसाध्यप्रसिद्धिप्रसंगेतत्सिद्धयर्थमात्मसाधक श्रुत्यपेक्षणादुपजीव्यतयो ज्ञातृत्वेन धर्मिग्रहकतया श्रुत्याबाधसंभवादिति भावः ।\nक्रियेति। क्रियाधात्वर्थः । तत्वादित्यर्थः । आदिशब्दाज्जन्यत्वं विवक्षितं ननु चलनात्मकक्रियायोगो विवक्षितोऽस्त्वितिचेत्तथासति ज्ञातृत्वस्य चलनात्मकत्वाभावादसिद्धिरित्यर्थः ।अस्त्यादिभिरित्यादि शब्देन संयोगादिग्रहः । निर्विशेषत्वनिराकरण इति पूर्वोक्तनिर्विशेषत्व निराकरणवादे द्रष्टव्यमित्यर्थः ।दृश्यत्वसमर्थनेनेति। तथा चाप्रयोजकत्वादात्मादावनेकांत्वाच्च दूषितमित्यर्थः । प्रत्यक्त्वमात्मत्वमिति पक्षे दोष उक्तः । ज्ञातृत्वमात्मत्व पक्षे दोषमाह ।यदि पुनरिति। व्याघातमुपपादयतिनहीति। द्रष्टुत्वं हि ज्ञातृत्वविशेषः तथाश्रयासिद्धिरिति भावः ।सामानाधिकरण्यं समानाधिकरण्यप्रत्यक्ष प्रतीतिरित्यर्थः । नच तत्र मानाभावः भवतैव ।तथैवाहंबुद्धेस्संवलित विषयत्वस्यांगीकारोद्योग्ययारन्योन्यतादात्म्यज्ञानेतद्धर्मस्सामानाधिकरण्यप्रतीतेरावश्यकत्वादिति भावः ।तर्हीति ।वाङ्मात्रस्या प्रयोजकत्वादिति भावः ।नात्मधर्म इति। साध्ये किं धर्मज्ञानरूपात्मधर्मतत्वं निषिध्यते उत ज्ञानत्वाश्रयधर्मवत्वं यद्वा ज्ञानमात्र धर्मत्वमिति विकल्पे आद्ये आहज्ञानमात्रेति। निर्धर्मस्या प्रसिध्या साध्याप्रसिद्धिरित्यर्थः । द्वितीये आहअंशत इति। यत्किंचित्ज्ञानधर्मत्वनिषेधे धर्मभूतज्ञानं प्रति अधर्मत्वात्सिद्धसाधनतेत्यर्थः । अंशो धर्मभूतज्ञानं पक्षैकदेश इति यावत् । तृतीयेआह । ज्ञात सामान्यतो ज्ञानधर्मत्वनिषेधे बोध्ये \"\"विज्ञानात्मापुरुष'' इति श्रुतिबाधः । ज्ञातृधर्मत्व निषेधे प्रतिज्ञापसिद्धांताभ्यां ग्रह इत्यर्थः ।शरीर संबंध विकारेति।शरीरसंबंधस्य तत्र युक्ते दुःखादि संबंधस्य च विकारत्वादिति भावः । उत्पत्तिज्ञातः कर्मादिकर्तुः फलभोगार्थं नित्यत्वांगीकारादन्यथा कर्मादौ प्रत्यया योगात् न्नित्यत्वादेव स्वरूपान्यथाभावरूपविकारभावस्यापि संभवाद्बाध इति भावः आदिशब्देन सत्तायां व्यभिचारोग्राह्यः ।\nएवमहंप्रत्यय इति। अत्रापि ज्ञानमात्रात्मविवक्षायां प्रसिद्धविशेषणता ज्ञानमात्मेति विवक्षायां पूर्ववदंशतस्सिद्धिसत्वादिकात्मेत्युक्तावपसिद्धांतः । अहंकारस्यतन्मते ज्ञातृत्वादहमर्थत्वमात्मत्वमित्युक्ते प्रतिज्ञाविरोधोऽपीत्यर्थः । अप्रयोजकतामाहनचेति। अनात्मविषयत्वं आत्मविषयत्वं क्वचित्सहकारमात्र स्यप्रयोजकत्वादिति भावः ।स चेति। धात्वर्थायोगित्वमसिद्धं । अस्त्यादियोगार्थं अन्यथा भावराहित्यमप्रयोजकमस्तीतियोगवद् ज्ञातृत्वस्यापि संभवादित्यर्थः ।सोऽपीति। ननु धर्मभूतज्ञानस्य व्यभिचारात्कथमात्मनो ज्ञानरूपत्वनिषेधः साधयितुं शक्य इति चेन्न । परमते धर्मभूतज्ञानस्य वृत्तिरूपतया ज्ञानभिन्नस्यान्यदात्मनो दृश्यत्वादिप्रसंगादिति भावः । तर्कमूलभूत व्याप्तिरेव नास्ति अप्रयोजकत्वादिति परिहरति ।ज्ञातृत्वइति। तत्प्रयुक्तप्रसंगव्याप्तावपिज्ञातृत्वेप्यजडादिकं भवत्विति पर्यनुयोगावतारादित्यर्थः ।एतेनेति - अप्रयोजकत्वेनेत्यर्थः ।स कथमिति। ज्ञातृत्वमेवाचेतनत्वं तथाचाहंकारतुल्ययोगक्षेमतया शरीरस्याचेतनत्वं साधयितुमशक्यमित्यर्थः ।अंतःकरणस्यैवेति। दृश्यत्वस्याप्रयोजकत्वादहमर्थस्य आत्मत्वेन किंचिद्बाधकत्वमिति भावः । प्रत्युत ज्ञातृत्वस्य अनात्मनिष्ठत्वे लाघवात्प्रत्यक्षसिद्ध देहस्यैव ज्ञातृत्वसंभवेन देहातिरिक्तेमानाभावात्क्रमेण चार्वणचार्वाकपक्षपातप्रसंग इत्याह ।विकारिद्रव्येति। भूतचैतन्यवादभूतं भूतसंघातात्मकं शरीरं । तत्र किण्वान्यायेन चैतन्योपत्तिवादः शरीरात्मवाद इति यावत् ।अनध्यस्तं सत्यमिति। अध्यस्तत्वा संभवात्प्रतीयमानं सत्यं भवतीत्यर्थः ।\n। वत्सजलधिकौस्तुभनृसिंहगुरुउतेन सिंहदेवेन कृतायां शतदूषणीटीकायां सप्तविंशः समाप्तः ।"
              }
            ]
          },
          {
            "verse_number": 28,
            "original_text": "28 साक्षित्वभङ्गवादः",
            "commentaries": [
              {
                "author": "Vedanta Desika (original text)",
                "commentary": "28 ---\n \n  \"28 साक्षित्वभङ्गवादः\" \n।।अथ साक्षित्वभङ्गवादः अष्टाविंशः ।।28।।  \nचतुर्दशविधस्यापि साक्षिवर्गस्य साक्षिणे ।  \n  \nस्वतस्सर्वविदे तस्मै नमस्सर्वान्तरात्मने ।।  \nयत्पुनराहुः - आसंसारमज्ञानसाक्षित्वेन ब्रह्मावतिष्ठते ।  \n श्रूयते हि - \"साक्षी चेता केवलो निर्गुणश्चे'' (श्वेता - 6 - 11)त्यादि।  \nन च स्वप्रकाशप्रत्यक्षादैन्द्रियिकप्रत्यक्षाच्चातिरिक्तं साक्षिप्रत्यक्षं नाम न किञ्चिदुपलभ्यत इति वाच्यम्, सुखमहमस्वाप्समेतावन्तं कालं न किंचिदहमज्ञासिषमिति सुखाज्ञानयोः साक्षित्वेन सुप्तोत्थितस्य स्वात्मपरामर्शादिति ।  \n अत्रोच्यते ।  \n तत्र तावत्स्वरूपसुखप्रकाशः स्वप्रकाशान्तर्गतः, न पुनस्साक्षिप्रकाशगम्यः ।  \n वैषयिकसुखप्रकाशस्तु सुषुप्तिकाले न संभवति ।  \n अज्ञानमपि तदानीन्तनस्मृत्यभावेनानुमीयते, तत्कालादिवत् ।  \n न हि सुषुप्तिकालोऽपि तदानीमेव साक्षिणा गृहीत   \nइतीच्छसि ।  \n इष्यमाणत्वेऽपि कालोपाधेरपि कस्यचिद्ग्रहीतव्यतया जागरनिर्विशेषत्वप्रसङ्गः ।  \n तदग्रहणेपुनरेतावन्तं कालमिति कालविशेषणोपादानविरोधस्स्यात् ।  \n किंच किमिदं साक्षित्वमिति निरूपणीयम् ।  \nकिं साक्षात्कर्तृत्वम्, उत साक्षात्कारत्वम्, उताविद्यकप्रकाशं प्रति हेतुत्वम्, उतान्यत्किंचित्? इति ।  \n नाद्यः, ब्रह्मणो वास्तवज्ञातृत्वानभ्युपगमात् ।  \n लोकेपरमार्थद्रष्टारमेव साक्षीति व्यपदिशन्ति ।  \n आविद्यकस्यापि ज्ञातृत्वस्याहंकारनिष्ठत्वाभ्युपगमेन विलीनाहंकारेषु सुषुप्त्यादिकालेषु तदसिद्धेः ।  \n  \nन द्वितीयः \"साक्षाद्द्रष्टरि संज्ञाया'' (अष्टाध्यायी - 5 - 2 - 12)मित्यनुशासनविरोधात् ।  \n आहचाहमर्थात्मत्वसमर्थनमध्ये \"साक्षित्वं च साक्षाज्ज्ञातृत्वमेव, न ह्यज्ञातुस्साक्षित्वम्, ज्ञातैव हि लोकवेदयोस्साक्षीति व्यपदिश्यते, न ज्ञानमात्रम्; स्मरति च भगवान् पाणिनिः - साक्षाद्द्रष्टरि संज्ञायामिति साक्षाज्ज्ञातर्येव साक्षिशब्द''मिति ।  \n आैपचारिकसाक्षित्वाभ्युपगमेऽपि स साक्षात्कारः किं स्वात्मनः उताविद्यायाः? नाद्यः, स्वप्रकाशस्यान्यवैमुख्येन दृगधीनसिद्धेरविद्याया एवासिद्विप्रसङ्गात् ।  \n न द्वितीयः, मिथ्याभूताविद्यागोचरत्वेन वृत्तिज्ञानवत् ब्रह्मणोऽपि मिथ्यात्वप्रसङ्गात् ।  \n स्वरूपणेणाबाधितस्यापि वृत्तिज्ञानस्य विषयमिथ्यात्वादेव हि मिथ्यात्वमुपवर्णितं सविषयमिथ्यात्ववादिभिः ।  \n स्वगोचर एव साक्षात्कारः पुनरविद्यागोचर इव भातीति चेन्न; तथाऽप्यविद्याया असिद्धिप्रसङ्गात् ।  \n न ह्यन्यगोचरस्य ज्ञानस्य ततोऽन्यगोचरत्वेन भ्रमः, अनुव्यवसायस्य विषयावच्छिन्नग्राहकत्वात् ।  \n तद्भ्रमेऽपि न तेन ज्ञानेन तत्सिद्धिः ।  \n किंच स्वगोचर एवायं साक्षात्कारोऽविद्यागोचर इव कस्य भाति? न तावद्ब्रह्मणः, अहमविद्यागोचर इति ज्ञातुमसमर्थत्वात् ।  \n नाप्यविद्यायाः, अहं ब्रह्मणो गोचर इव भातीति तस्या अपिज्ञातुमशक्यत्वात् ।  \n न चान्यस्य, तदुभयव्यतिरिक्तस्य कस्यचित् सुषुप्त्यादिषु अप्रकाशमानत्वेन तदयोगात्।  \nन च न कस्यचिदिति वक्तुं शक्यम्, भातीत्यादेः प्रतिसम्बन्धिनमन्तरेण प्रयोगादृष्टेः ।  \n मिथ्यासाक्षित्वमिति चेन्न; ।  \n  \n\"साक्षित्वं यदि मिथ्या स्यात् साक्ष्यन्तरपरिग्रहः ।  \nन चेदाधारभावेऽपि मिथ्यात्वमनुवर्ण्यताम्'' ।।  \nनन्वासंसारमविद्यायास्स्वात्मनश्च प्रकाशो ब्रह्मणः, अपवर्गे तु स्वात्मन एवेति नियम इति चेत्, किमपवर्गदशायामविद्यायाः प्रकाशो निवृत्तो न वा? निवृत्तश्चेत् स्वात्मैव निवृत्तस्स्यात् ।  \n अनिवृत्तत्वे त्वविद्याऽपि तदानीमनिवृत्ता स्यात् ।  \n प्रागपि प्रकाशमात्राधीनसिद्धिर्हि सा ।  \n यदि च ब्रह्मस्वरूपसाक्षात्कार एवाविद्यामपि प्रकाशयेत्, ब्रह्मणोऽविद्यायाश्च तादात्म्यं प्रसज्येत ।  \n स्वरूपमेव हि तेन प्रकाशनीयम् ।  \n अस्वरूपप्रकाशत्वे वृत्तिवन्मिथ्यात्वं प्रागेवोक्तम् ।  \n विषयापहार एव वा स्वरूपापहारोऽपि वा यद्वा तद्वा मिथ्यात्वमस्तु ।  \n किंचाविद्यासाक्षित्वं ब्रह्मणस्स्वरूपमेव, ततोऽन्यद्वा? पूर्वत्र स्वरूपस्य नित्यत्वान्नित्यमविद्यासाक्षित्वप्रसङ्गः ।  \n उत्तरत्र तत् किं परमार्थभूतमुतापरमार्थभूतम्? आद्ये ब्रह्मव्यतिरिक्तसत्यत्वानभ्युपगमेनापसिद्धान्तः ।  \n द्वितीये तत् किमविद्यास्वरूपमुत तदारब्धम्? नाद्यः,विषयस्वरूपमात्रस्यैव साक्षिस्वरूपत्वे घटादेर्यावद्विनाशं व्यवधानादिदशायामप्यविच्छेदेन प्रकाशप्रसङ्गात् ।  \nन द्वितीयः, साक्षित्वाधीनसिद्धेरविद्यायाः साक्षित्वजनकत्वायोगात् ।  \n साक्षित्वस्याप्यनादित्वाभ्युप - गमेनापसिद्धान्ताच्च ।  \n एतेनाविद्याप्रकाशं प्रति हेतुत्वपक्षो निरस्तः, अनादेर्हेत्वनपेक्षणात् ।  \n नापि चतुर्थः, तस्यापि स्वरूपान्तर्भावबहिर्भावादिविकल्पदुःस्थत्वादिति ।  \n अतो न कथंचिदपि निर्विशेषज्ञानमात्रस्य साक्षित्वं संभवतीति साक्षित्वोपदेशसामर्थ्यादेव ज्ञातृत्वादिकमात्मनोऽवश्याभ्युपगन्तव्यमिति ।।  \n।।इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां साक्षित्वभङ्गवादः अष्टाविंशः ।।28।।"
              },
              {
                "author": "Nrisimharaja",
                "commentary": "28 ---\nआत्मनः स्वाभाविकंज्ञातृत्वं प्रत्यक्षादिना साधितं । तदा साक्षित्वाच्च ज्ञातृत्वं समर्थयन् वादार्थं संगृह्णाति ।चतुर्दशेति। यथादिक्पालादीनां साक्षित्वं न विषयावभासत्वं तथा भगवतोपीति भावः । किं तर्हि साक्षित्वमित्यपेक्षायां साक्षात्कर्तत्वमेव साक्षित्वमित्याह ।स्वत इति। नन्वद्वैत श्रुतिबलात्स्वरूपातिरिक्तः ज्ञानाभावात् ज्ञातृत्वसंभवेन विषयावभासत्वमेव वाच्यमित्यत आहसर्वांतरात्मन इति। विशिष्टाद्वैत एव अद्वैतश्रुतेस्तात्पर्यमिति भावः ।\nसुखमहमिति। सुखाज्ञानयोस्साक्षित्वेनैव\"\"सुखमहमस्वाप्सं''एतावंतं कालं न किं चिदवेदिषमिति सुप्नोत्थितस्य स्वात्म परामर्शादिति संबंधः । अयं परामर्शः स्वापकाले सुखाज्ञानयोःप्रकाशादेव नान्यथेति भावः ।अत्रोच्यत इति ।अत्र सुखशब्देन स्वरूपसुखमुच्यते उत वैषयिकसुखं नाद्य इत्याह ।तत्र तावदिति। स्वरूपसुखस्य प्रकाशः स्वरूपसुखस्य प्रकाशइत्यर्थः। साक्षिप्रकाशगम्य इतिसाक्षिप्रकाश इति गम्यः । अवगंतव्य इत्यर्थः । द्वितीय आहवैषयिक इति ।कारणाभावादिति भावः । \nअज्ञानानुभवदशायां सुषुप्तिकालेप्यनुभूयते नवा । द्वितीय आहतदानींतनेति। अननुभूतस्य सुषुप्तिकालस्येतावंतं कालं इत्यनुमिति वदज्ञानस्यापि साक्ष्यननुभूतस्यानुमितिरस्तिइत्यर्थः । द्वितीय आहन सुषुप्तीति। ननु ब्रह्मस्वरूपमेव कालस्य ग्रहणमस्त्येवेति मन्यमानं प्रत्याहइष्यमाणत्व इति।सिषाधयिषितं साक्षित्वं किमिति विकल्प्य दूषयति ।किं चेति। मिथ्याभूतं ज्ञातृत्वं अभ्यपगतमेवेत्यत्राह ।लोक इति।\nननु लाघवाददृष्टत्वमात्रं प्रयोजक मित्यत्राहआविद्यस्यापीति। एतेनौपाधिकं साक्षित्वमिति निरस्तं ।उपाधिविलयादौपाधिकस्यापि असंभवान्नद्वितीय इति। किं साक्षिशब्द मुख्यार्थत्वमुत गौणार्थत्वं नाद्य इत्याहसाक्षादिति । आह चेति। भाष्यकार इति शेषः । ननु \"\"साक्षात् ज्ञातृत्वं'' साक्षित्वमिति पाणिनीयस्मृतौ न दृश्यत इत्याशंक्य सूत्रस्थदृष्टशब्द विवरणेन परिहरति ।साक्षित्वं चेतिद्वितीयं दूषयति ।आैपचारिकेति। स्वात्मन इति विषयविषयिभावे षष्ठी ।स्वप्रकाशस्येति। स्वात्मन इत्युक्तौ स्वस्मै प्रकाश इति पर्यवसानादन्यवैमुख्यसिध्याद्यविद्यायाः असिद्धिप्रसंग इत्यर्थः ।स्वरूपेणाबाधितस्यापीति। वृत्तिरूपज्ञानं ज्ञानत्वेन प्रतीयमानं न सामान्येन ज्ञानं नास्तीति बाध्यते बाधरूपस्यापि ज्ञानतया विरोधात् । अपितु रजतं नास्तीति विषयबाधाद्रजतज्ञानं नास्तीति बाध्यतइति विषयबाध एव सविषयज्ञानबाध इति तैरुक्तमित्यर्थः । मिथ्या विषयत्वाभावात् न मिथ्यात्वमिति शंकतेस्वगोचर इति ।तथापीतिदोषोस्तीति शेषः । तथापीत्यर्थः । क इत्यपेक्षायामाह ।अविद्याया अपीति। तदुपपादयति ।नहीत्यादिना । अनुव्यवसायस्येति। व्यवसायोपनीतस्यैव अनुव्यवसाय विषयत्वादिति भावः । अंगीकृत्यापीत्याह ।तद्भ्रमेऽपीति। अविद्यागोचरत्वाभावे अविद्यागोचरत्व भ्रमविषयेणापि ज्ञानेनाविद्यासिद्धिर्नस्यात्तद्गोचरस्यैव तत्साधकत्वादिति भावः ।अहमिति। अहमर्थस्यैव भ्रांति ज्ञानाश्रयत्वात् ब्रह्माविद्ययोरथात्वान्नतयोरुक्त भ्रांतिरिति भावः ।अहं ब्रह्मण इति।इव शब्द एवार्थः । अहं ब्रह्मणोगोचरएवेतिअभावं इतिवा ज्ञातुमशक्यत्वादित्यर्थः । दूषयतितदुभयेति।तदयोगादिति। अविद्यायां ब्रह्मविषयत्व भ्रमयोगादित्यर्थः ।भातीत्यादेरिति। यज्ञदत्तस्यभाति देवदत्तस्य भातीति भानस्य प्रतिसंबंधितयैव सिद्धत्वादिति भावः ।\nननुस्यादेवान्यथाख्यति पक्षे तद्विषयत्वाभावादविद्ययासिद्धिः । अस्माकं तु भ्रमे सति मथ्याभूतमविद्याविषयत्वमप्यस्तीति स्यादविद्यासिद्धिरिति किं चेत्यतः प्रागुक्तदोषस्योद्धारं शंकतेमिथ्येति ।साक्षित्वमिति। तथा सति मिथ्याभूत साक्षित्वसाधक साक्ष्यंतरं वाच्यं तत्रापि तथेत्यनवस्थेत्यर्थः । साक्षित्वविषयसाक्ष्यभावेपि साक्षित्वं मिथ्यास्त्वित्यत्राह ।न चेदिति। आधारस्सत्वाधिष्ठानं भावस्सद्रूपं ब्रह्म यथा साक्षित्वस्य अध्यासादभावे मिथ्यात्वं तथा सर्वाधिष्ठानस्य निरधिष्ठानस्यापि ब्रह्मणो मिथ्यत्वमस्त्वविशेषादितिभावः ।\nनन्वज्ञानागोचरस्य तद्गोचरत्वमध्यासितमिति न ब्रूमः । स्वरूपमेवत्वासंसारंमविद्यागोचरं अतो नाविद्याया असिद्धिः । नापि मिथ्यात्वं यावत्स्वरूपं सत्यस्वरूपस्यापि विषयत्वेन घटादिज्ञानवत् सत्यत्वादिति शकंते ।नन्विति।तस्य तत्वादिति। स्वात्मन एव अविद्याप्रकाशत्वादित्यर्थः । तदानीं मोक्षकाले प्रागपि संसारदशायामपि प्रागेवेति आत्मस्वरूपस्य स्वरूपातिरिक्तस्य मिथ्यात्वात् तद्विषयस्य रजतवृत्तिवत् मिथ्यात्वं स्यादित्यर्थः । न च सत्यस्वरूपविषयत्वासत्यता शुक्तिविषयस्यापि रजतभ्रमस्य मित्यात्वांगीकारादिति भावः ।इतरमते विषयापहार इति । मायिमते स्वरूपापहार इति ।यद्यपि मायिमतेऽपि विषयस्य मिथ्यात्वं न ज्ञानस्वरूपस्य विषयमिथ्यात्वेन प्रवृत्तिमिथ्यात्वस्यैकदेशिमतत्वात्सिद्धांतेपि सर्पादिज्ञानस्य विषयबाधेपि सत्यत्वमंगीकृतं तथाप्यजन्यस्य ज्ञानस्यासत्यविषयत्वे अविद्याया मिथ्यात्वं नस्यान्निवृत्ति भावान्मोक्षेपि न स्यात् किं च यदि मिथ्याविषयवृत्तेः तन्मते स्वरूपापहारः ब्रह्मण्यपि तथास्याद्यदि विषयापहार एव वृत्तावपि तथा स्यात्सर्वदा वृत्तिसाक्षिणोर्नवैषम्यं स्यादिति तात्पर्यं ।नित्यविद्येति।अविद्यायाः प्रकाशसमानसत्ताकत्वात् नित्यता स्यादित्यर्थः ।विषयस्वरूपेति। अविद्यासाक्षित्वं यद्यविद्यास्वरूपं तर्ह्यविशेषाद्घटादिसाक्षित्वमपि घटादिस्वरूपमेव । ततश्च विषयसत्वे साक्षित्वस्यापि आवश्यकतया सर्वदाभान प्रसंग इत्यर्थः ।साक्षित्वाधीनेति। अन्योन्याश्रय प्रसंगादिति भावः ।साक्षित्वाधीनत्वान्नाविद्याया इति। यदि तदा\"\"षडस्माकमनादय''इत्यस्य विरोधस्स्यादित्याह ।साक्षित्वस्यापीति । एतेनेति। वक्ष्यमाणेन तृतीय विकल्पोपीत्यर्थः ।अनादेरिति। अविद्याप्रकाशस्यानादित्वाभ्युपगमादिति भावः ।न चतुर्थ इति। साक्षित्वविकल्पे अन्यत्रेति चतुर्थपक्ष इत्यर्थः ।दुश्यत्वादिति।स्वरूपांतर्भावे ब्रह्मस्वरूपस्य मिथ्यारूपाविद्यागोचरत्वेन मिथ्यात्वं स्यात् ।अंतर्भावे सत्यत्वे द्वैतप्रसंगः ।मिथ्यत्वे तस्याविद्यास्वरूपत्वे घटादीनां स्वरूपस्यापि साक्षित्वप्रसंगेन सर्वदा घटादिप्रकाशप्रसंगः । तज्जन्यत्वे तदधीनसिद्धेरविद्याया तज्जनकत्वादपसिद्धांतश्चेति दोषइत्यर्थः । नन्वस्तु घटादि स्वरूपस्यैव साक्षित्वं तथापि कदाचित्तदीयत्वा भावप्रकाशेर्थांतरस्याप्रकाशप्रसंगादहमर्थतद्धर्मज्ञानानामपि प्रकाशभावाद \nप्रकाशप्रसंगाच्छुद्धचिदाश्रया अविद्यायाः अप्यंतः करणोपाधिकचैतन्यसंबंधाभावाद प्रकाशप्रसंगाच्चेति ।\nइति वत्सजलधिकौस्तुभनृसिंहगुरुसुतेन सिंहदेवेन कृतायां शतदूषणीटीकायां अष्टाविंशः समाप्तः ।।"
              }
            ]
          },
          {
            "verse_number": 29,
            "original_text": "29 शास्त्रविरोधपरिहारवादः",
            "commentaries": [
              {
                "author": "Vedanta Desika (original text)",
                "commentary": "29 ---\n \n  \"29 शास्त्रविरोधपरिहारवादः\" \n।।अथ शास्त्रविरोधपरिहारवादः एकोनत्रिंशः ।।29।।  \nविदितमनुवदन्तो विश्वमेतद्यथावद्विदधति निगमान्ताः केवलं यन्मयत्वम् ।  \n\nअविदितबहुभूमा नित्यमन्तर्विधत्तां हयवरवदनोऽसौ सन्निधिस्सन्निधिं नः ।।  \nयदाहुः - शास्त्रप्रत्यक्षयोर्विरोधे शास्त्रं बलीयः ।  \nअन्यथाऽद्वैतशास्त्रस्य प्रामाण्योच्छेदप्रसङ्गात्, अपरोक्षदेहात्मभ्रमादेश्च दुर्निरासत्वापातात् ।  \nन चात्र विरोध एव न सम्भवतीति वाच्यम्, भेदप्रपञ्चगोचरत्वतन्निषेधाभ्यां विरुद्धविषयत्वोपलम्भात् ।  \n\nन च देशकालस्वरूपादिभेदेन निषेधः संकोचमर्हति, \"नेह नानास्ति किंचन'', (बृह.6 - 4 - 9) \"तस्मान्न विज्ञानमृतेऽस्ति किंचित्क्वचित्कदाचिद्विज वस्तुजातमि'' (वि.पु.2 - 12 - 43) त्यादिभिस्सर्वदेशसर्वकालवर्तिनां ब्रह्मव्यतिरिक्तवस्तूनां सर्वप्रकारनिषेधोपलम्भात् ।  \n\"त्रय आवसथास्त्रयः स्वप्ना'' (?) इति च स्वप्नस्येव जागरसुषुप्त्योरपि मिथ्यात्मेव ह्युच्यते ।  \nनच जागरादिवत्स्वप्नस्यापि सत्यत्वमुच्यत इति विपरिवर्तः, स्वप्नशब्देनैव तयोरुपचरितत्वात् ।  \nस्वप्नशब्दस्य च मिथ्यार्थे लोकप्रसिद्धत्वात् ।  \nअन्यत्र तदभावात् ।  \nन ह्यावसथशब्दस्सत्ये प्रसिद्धः ।  \nन च भेदविधायकश्रुतिबलात् भेदनिषेधकश्रुतीनामन्यपरत्वम्, निषेधस्यैव प्रसङ्गसापेक्षत्वेन विध्यपेक्षया परत्वात् अपच्छेदन्यायेन बलीयस्त्वात् ।  \nनच सिद्धवस्तुविषययोस्समुच्चय - विकल्पादिसम्भव इति निर्गुणवादे निरूपितम् ।  \nअतोऽत्यन्तविरोधे रज्जवधिकरणसर्पभूविदलन - वत्कम्बुकलधौतवच्चोभयबाधोऽन्यतरबाधो वाऽवश्यंभावी ।  \nतत्र नाद्यस्संभवति, पारमार्थिकत्वा पारमार्थिकत्वातिरिक्तकोटिदर्शनाभावात् ।  \nनिषेधकतया परस्य चशास्त्रस्यनिषेधकान्तरादर्शनात् ।  \nन च विधिरेव निषेधस्य निषेध इति वाच्यम्, तस्य स्वरूपतस्स्वार्थावगाहित्वात् ।  \nनिषेधस्य तु प्रतियोगिप्रतिक्षेपात्मकतयैव स्वरूपलाभः ।  \n\nविनाशादिषु कथमिति चेन्न; तत्रापि प्रतियोग्यपेक्षत्वात् ।  \nविनाशादिषु शब्देषु नास्तिशब्दस्य गोचरः ।  \nनञुपश्लेषवैधुर्यात् केवलं प्रतिपद्यते ।।  \nअतोऽन्यतरबाधोऽवशिष्यते ।  \nबाधश्च बलवता दुर्बलस्यैव ।  \nन च प्रत्यक्षपरोक्षयोः प्रत्यक्षत्व परोक्षत्वाभ्यामेव प्राबल्यदौर्बल्ये, शुक्तिप्रत्यक्षेण शुक्तिरजतप्रत्यक्षबाधस्य दीपशिखादिभेदानुमानेन दीपैक्यप्रत्यभिज्ञानबाधस्य च परित्यागप्रसङ्गात् ।  \nन चोपजीव्योपजीवकाभावात्प्रत्यक्षशास्त्रयोः प्राबल्यदौर्बल्ये; व्याप्तिग्राहकप्रत्यक्षोपजीविनाऽनुमानेन ज्वालैक्यप्रत्यक्षबाधस्योक्तत्वात् ।  \nनच पूर्वत्वादुपक्रमवत् प्रत्यक्षप्राबल्यम्, पूर्वत्वमात्रस्यापच्छेदे परस्यैव प्राबल्यनिश्चयेनाप्रयोजकत्वात् ।  \nन च परत्वस्य बाधप्रयोजकत्वे माध्यमिकमर्यादया त्रय्यन्तानामपि बाध्यत्वमिति वाच्यम्, परत्वमात्रस्य बाधकत्वेनानुपन्यासात् ।  \nअन्यथा द्विचन्द्रज्ञानादिना प्राक्तनचन्द्रैकत्वज्ञानादिबाधप्रसङ्गात् ।  \nतस्माद्वयोर्ज्ञानयोर्विरोधे सावकाशत्वादन्यथासिद्धं बाध्यम्, अनवकाशत्वादनन्यथासिद्धं बाधकम् ।  \nअवकाशश्चाविरुद्धविषयलाभोऽप्रमाणकोटिनिवेशो वा ।  \nतत्र पूर्वस्येहासंभवो दर्शितः ।  \nउत्तरस्तु कारणदोषे पर्यवसितः ।  \nन च शास्त्रजन्यज्ञानस्य दुष्टकारणप्रसूतत्वम्, कर्त्रभावेनैव भ्रमविप्रलम्भप्रमादाशक्ति मूलत्वशङ्कोच्छेदात्; अविच्छिन्नसम्प्रदायत्वेन शैथिल्यावापोद्वापादिविचारवैदेशिकत्वात्; उपबृंहणब्रह्ममीमांसाद्यनुग्रहेण प्रतिपत्तृदोषाणामपि निर्मूलत्वात् ।  \nअतश्शब्दप्रमाणदोषतयासंप्रतिपन्नसमस्तसम्भावनाविरहे शास्त्रजन्यज्ञानस्य निर्दोषकारणप्रसूतत्वेन प्रामाण्यात् प्राबल्यं प्रतिष्ठितम् ।  \nन च प्रत्यक्षदोषतया संप्रतिपन्नकाचकामीलादिदोषविरहात् गगनपवनदहनसलिलवसुधा - दिगोचरप्रत्यक्षस्यापि प्राबल्यं स्थितमिति वाच्यम्, भेदवासनायाः प्रत्यक्षदोषत्वेन वासनामूलभेदभ्रमे दृष्टत्वात्; भेदवासनायाश्च बीजाङ्कुरन्यायेन प्रवाहानादितया तत्तत्प्रत्यक्षमूलत्वोपपत्तेः ।  \nअतो दुष्टकारणप्रसूतं भेदज्ञानं निर्दोषनिगमान्तजन्मना निर्विशेषाद्वैतज्ञानेन बाध्यत इति ।  \n\nअत्रोच्यते ।  \nयदुक्तम् - शास्त्रबलीयस्त्वाभावे सत्यद्वैतशास्त्रप्रामाण्योच्छेदप्रसङ्ग इति, तदसत्; प्रत्यक्षाविरोधिन्येवाद्वैते द्वैते वा तत्प्रामाण्यस्य निर्वाह्यत्वात् ।  \nयच्च प्रत्यक्षप्राबल्ये देहात्मभ्रमादौ दुर्निरसत्वमिति, तदयुक्तम्; देहात्मभेदप्रत्यक्षानुसारिणैव शास्त्रेण तन्निरसनात् ।  \nअन्यथा प्रत्यक्षाच्छास्त्रस्य बलीयस्त्वे यूपादित्यैक्यवाक्येन यूपादित्यभेदग्राहिप्रत्यक्षबाधप्रसङ्गात् ।  \nयच्चोक्तं निषेधस्य सर्वविषयत्वोपलंभेन संकोचो न युज्यत इति, तदपि मन्दम्; सर्वविषयत्वे सत्येव हि प्रमाणान्तरविषयात्   \nसंकोचो युज्यते ।  \nअन्यथा न हिंस्यादित्यस्याग्नीषोमीयवाक्येनापि संकोचो न स्यात् ।  \nन चात्र प्रत्यक्षविरोधमात्रेण संकोचः, प्रकरणाद्यापन्नविशेषेणापि तत्सिद्धेः ।  \nतथा हि यत्र परमात्मानं प्रतिअपृथक्सिद्धत्वं विवक्षितम्, तत्र प्रपञ्चस्य स्वातन्त्र्यनिषेधे तात्पर्यम्, न तु ब्रह्मविशेषणभूतसमस्तनिषेधे ।  \nयथैक एव देवदत्तस्तिष्ठति नान्यत् किंचिदित्युक्ते तत्तुल्यपुरुषान्तरनिषेधे   \nतात्पर्यम्, न पुनस्तदवयवगुणजात्यादिनिषेधे ।  \nतदुक्तं संवित्सिद्धौ -   \n\"यथा चोलनृपः सम्राडद्वितीयोऽस्ति भूतले ।  \nइतितत्तुल्यनिवृत्तिनिवारणपरं वचः ।।  \nन तु तत्पुत्रतद्भृत्य कलत्रादि वारणं'' ।। इति  \nयत्र पुनर्जीवानां स्वाभाविकस्वरूपप्रतिपादने तापर्यं तत्र देहात्मभ्रमप्रतिक्षेपाय देहादेस्तस्मिन्नध्यस्तत्वमात्रमुच्यते ।  \nन पुनस्स्वरूपेण मिथ्यात्वम् ।  \nयथा शुक्तौ रजतस्याध्यस्तत्वेन शुक्तिरजतमिथ्यात्वम्, न रजतमात्रमिथ्यात्वं तद्वत् ।  \nयत्र तु जीवानां परिशुद्धानां परस्परसाम्ये तात्पर्यं तत्र देवादिरूपस्य तत्प्रयुक्तसुखदुःखादिरूपस्य च वैधर्म्यस्यौपाधिकत्वेन   \nस्वाभाविकत्वनिषेध एव क्रियते ।  \nयथैकजातीयानां रक्तानामुपरञ्जकद्रव्यान्तरसंसर्गप्रयुक्तवर्णवैषम्यादेरस्वाभाविकत्वमुच्यते ।  \nनिर्गुणवादादेश्च हेयगुणनिषेधे तात्पर्यमित्यन्यत्र स्थितम् ।  \nसदेवेत्यादि च सद्विद्यानिरूपणसुगमार्थम् ।  \nएवं सर्वत्रोह्यम् ।  \nयत्पुनः \"त्रयस्स्वप्ना'' (?) इति जागरसुषुप्त्योरपि स्वप्नसाम्यमुच्यत इति, तत्र जागरसुषुप्त्योस्स्वप्नसाम्ये विवक्षितेऽपि न मिथ्यात्वाकारेण साम्यमिति पश्यामः ।  \nयथा पैंगल्यातिशयविवक्षया कश्चिदग्निर्माणवक इत्युपचरति, कश्चिदूष्मलत्वविवक्षया, कश्चिच्च तपश्चर्यादिप्रयुक्तपरिशुद्धिविवक्षया, एवमत्रापि प्रमाणान्तराविरोधाय स्वप्नसाधर्म्यान्तरे तात्पर्यं ग्राह्यम् ।  \nतच्च यथा स्वप्नस्य ईश्वरसृष्टत्वेन जीवस्य कर्मानुगुमनियतदेशकालस्वरूपतत्तत्स्वप्नफलभोगादौ न स्वातन्त्र्यं तद्वज्जागरसुषुप्त्योरपि कर्मफलत्वेनेश्वराधीनत्वान्न तत्र जीवस्य स्वातन्त्र्यमित्येवमादिरूपेण प्रमाणाविरोधेन ग्राह्यमिति ।  \nततश्च -   \n\"आैपचारिकवाक्येषु योग्यमेवोपचर्यते ।  \nतत्तत्प्रकरणादिभ्यस्तद्विशेषोऽपि सिध्यति'' ।।  \nयत्तु भेदनिषेधकश्रुतीनां भेदविधायकश्रुत्यपेक्षया परत्वेन बलीयस्त्वमिति, तत्रापि नापच्छेदन्यायविषयत्वमिति निर्गुणनिरूपणे ग्राह्यम् ।  \nयच्चाद्वैतगोचरशास्त्रस्य निषेधकान्तरं न दृश्यतइति; तदपि परमसुहृदं माध्यमिकं विस्मृत्योच्यते ।  \nस हि शून्यमेव तत्त्वमिति वदन् संविदद्वैतमपि निषेधति ।  \nन च तद्वाक्यं दोषमूलत्वेनाप्रमाणत्वात्परमप्यकिंचित्करमिति वाच्यम्, वेदान्तवाक्यस्यापि अविद्याख्यदोषमूलत्वस्य त्वयैव वर्ण्यत्वात् ।  \nदोषाणामवान्तरभेदस्तु न बलाबलहेतुः, भ्रमविप्रलम्भादीनामितरेतरभिन्नत्वेऽपि दोषत्वस्याविशेषात् ।  \nतथाऽपि प्रामाण्यभ्रमो वेदेषु बहुलमुपलभ्यत इति चेत्, किमतः? तत्त्वस्थिनिरूपणेऽनुपकारकत्वात् ।  \nअत एव शास्त्रप्रत्यक्षयोः प्राबल्यदौर्बल्यहेतुरपि निर्मूलः, अविद्याख्यदोषमूलत्वाविशेषात् ।  \nन च भेदवासना दोषः, शास्त्रतो निर्विशेषाद्वैते सिद्धे हि तद्विपरीतसंस्कारात्मनो भेदवासनाया दोषत्वकल्पनासिद्धिः, तद्दोषत्वे च सति तन्मूलात्प्रत्यक्षात्प्राबल्येन शास्त्रतो निर्विशेषाद्वैतसिद्धिरित्यन्योन्याश्रयात् ।  \n\n\"शास्त्रेण निर्विशेषत्वे सिद्धे स्याद्भेदवासना ।  \nदोषस्तद्दोषभावे च सिद्धे स्यान्निर्विशेषधीः'' ।  \n\nन च क्वचिद्भेदवासना दोष इति लोके सर्वत्र प्रसङ्गः, अभेदवासनायामपि तथा प्रसङ्गात् ।  \nतस्यापि च भेदवासनाख्यदोषस्य शास्त्रेऽपि दुस्त्यजत्वाच्च ।  \nअन्यथा प्रकृतिप्रत्ययपदवाक्यतदर्थादि भेदस्याकाङ्क्षासन्निधियोग्यतादिभेदस्य चानुपलम्भे वाक्यार्थविशेष प्रत्ययस्यानुदयप्रसङ्गात् ।  \nन च भेदवासना प्रत्यक्षस्यैव दोष इति वाच्यम्, विपरीतसंस्कारात्मना दोषत्वे क्वचिद्दोषता क्वचिन्नेति नियामकाभावात् ।  \nआकारान्तरेण तद्दोषत्वस्य दुष्प्रतिपादत्वात् ।  \nतद्दोषत्वे सति तन्मूलस्य भ्रान्तत्वम्, तद्भ्रान्तत्वे च सिद्धे तद्दोषत्वमिति च परस्पराश्रयणात् ।  \nप्रत्यक्षस्य भ्रान्तत्वम्, तद्भ्रान्तत्वे निर्विशेषत्वप्रतिपादनम्, तत्प्रतिपादने भेदवासनाया दोषत्वमिति चक्रकं चात्रानुसन्धेयम् ।  \nन चाद्वैतवाक्यार्थज्ञाने त्वभेदवासना मूलम्, अत एव ध्यानादिविध्युपयोग इति वाच्यम्; अभेदवासनाया अप्यन्ततो भेदवासनामूलत्वात् ।  \nन ह्यभेदज्ञानं भेदज्ञानमन्तरेण संभवति ।  \nस्वयमेव प्रतियोग्यादिभेदवासनावहत्वात्, न चाभेदवासना निष्प्रतियोगिकस्वरूपधीहेतुरिति वाच्यम्, नित्यस्फुरितस्य चिन्मात्रस्य निष्प्रतियोगिकत्वेऽपि तस्य वासनामूल त्वतन्मूलप्रत्यक्षादि विषयत्वस्या त्वयैव प्रतिक्षेपात् ।  \nअतो भेदनिषेधकाद्वैत वाक््यार्थज्ञानस्यापि भेदवासनामूलत्वं तदापादकत्वं च फलितम्, ततश्च तुल्यदोषत्वे किं कस्य बाधकं बाध्यं वा? किंचाभेदवासनाया दृष्टरूपेणादृष्टरूपेण वा तत्त्वमस्यादिवाक्याद्वाक्यार्थज्ञानोपकारकत्वम्? नाद्यः, वाक्यार्थवासनामन्तरेणापि वाक्यस्य यथासम्भवं सत्यासत्यस्वरूपस्वार्थबोधकत्वस्य भवद्भिरपि स्वीकर्तव्यत्वात् ।  \n\nउक्तं चाभियुक्तैः ।  \n\nअत्यन्तासत्यपि ज्ञानमर्थे शब्दः करोति हीति ।  \nअन्यथा क्वचिदप्यपरिचितविचित्रवाक्यार्थप्रत्ययो न स्यात् ।  \n\nतथा च सति गतं कवीनां प्रावीण्येन, भवतां च पूर्वपक्षविज्ञानेन, श्रुतीनां चाप्राप्तार्थसमर्पणसामर्थ्येन ।  \nनापि द्वितीयः, शक्त्युपबृंहितज्ञाननिवर्त्यत्वाकृष्टप्रपञ्चसत्यत्वभीरुभिर्भवद्भिरनभ्युपगमात् ।  \n\nअभ्युपगच्छतामप्याकाङ्क्षादित्रयपरामर्शादिरूपदृष्टसामग्रीघटनमन्तरेणादृष्टस्योपयोगाभावात् ।  \nअत्र चाद्वैतानुध्यानजन्यवासनामन्तरेण तत्प्रत्ययसामग्रीसिद्धेः ।  \nअन्यथा तच्छ्रवणस्याप्यनुपपत्त्या वासनाजनकस्य तद्व्यानस्याप्यसिद्धिप्रसङ्गात् ।  \nन चापरोक्षरूपवाक्यार्थज्ञानजननार्थं दृष्टद्वारेणादृष्टद्वारेण वा तदुपयोग इति वाच्यम्, शब्दजन्यप्रत्यक्षादेर्दूषणात् ।  \n\n\"न शब्दजन्यं प्रत्यक्षं प्रत्यक्षत्वाद्यथेतरत् ।  \nव्यवस्थाभञ्जने तु स्यात्सर्वमानेषु संकरः ।।  \nअन्त्यप्रत्यक्षवेद्यं तु ब्रह्म चेदधिकान्वितम् ।  \nसविशेषत्वमेव स्यान्न चेत्प्राग्वच्च संसृतिः।। ''  \nअत एव शास्त्रप्रत्यक्षजन्यज्ञानयोः परोक्षत्वापरोक्षत्वलक्षणवैषम्यनिषेधोऽपि प्रत्युक्तः ।  \n\nयच्चोपजीव्यस्यापि प्रत्यक्षस्य ज्वालाभेदानुमानेन बाधो दृष्ट इति; तदप्यतिस्थवीयः, तत्र उपजीव्यविरोधाभावात् ।  \nनहि तत्र ज्वालैक्यप्रत्यभिज्ञादिकं भेदानुमानस्योपजीव्यम् ।  \nन च भेदानुमानं स्वोपजीव्यव्याप्तिग्राहकप्रत्यक्षविशेषं बाधते ।  \nतथाऽप्युपजीव्यजातीयस्यापि विरोधे तद्वा तादृग्वेति नकश्चिद्विशेष इति चेत्, सामान्यत उपजीव्यजातीयस्यापि ज्वालैक्यज्ञानस्य विशेषतोऽपि दृष्टदोषजातीयत्वात् ।  \nअचिरनिर्वापितारोपितप्रदीपेऽपि निर्वाणादर्शिनस्तदेवेदमिति दृढप्रत्यभिज्ञानमुदेत्येव ।  \nतत्रापि हि भेदादर्शनसादृश्यादिकं दोषः ।  \nसोऽत्रापि संभवन् ज्वालैक्यज्ञानस्य निर्दोषत्वनिर्णयं प्रतिरुणद्धि ।  \nतावति चानुमानमबाधितमुदेतीति न दोषगन्धः ।  \nइह तु स्वोपजीव्यं तज्जातीयं च कृत्स्नं प्रत्यक्षं बाध्यत्वेन प्रसक्तमिति स्थितः स्वव्याघातः ।  \nअत उपजीव्यप्रत्यक्षबाधेन शास्त्रं नोदेतुमलम् ।  \nकिंच शास्त्रप्रत्यक्षयोर्बलाबलपरीक्षकप्रमाणमपि ब्रह्मव्यतिरिक्तभेदगोचरत्वेन शास्त्रेणैव बाध्यत इति स्वेनैव स्वबलं प्रतिक्षिपत् शास्त्रं कथं प्रत्यक्षात्प्रबलं भविष्यति? असत्यात् सत्यप्रतिपत्त्यादिकं तु दूषयिष्यते ।  \nअतः प्रत्यक्षादिसिद्धानुपमर्देनैव भेदनिषेधकश्रुतीनां तात्पर्यमुपपादनीयमिति ।।  \n।। इति श्री कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यां प्रत्यक्षशास्त्रविरोधपरिहारवादः एकोनत्रिंशः ।। 29।।"
              },
              {
                "author": "Nrisimharaja",
                "commentary": "29 ---\nननु प्रत्यक्षादिभिरात्मनस्सविशेषत्वमुक्तं । तदसंगतं निर्विशेषत्व बोधकशास्त्रेणाधिकबलेन प्रत्यक्षस्यबाधादिति पूर्वपक्षं दूषयन् वादार्थं संगृह्णाति ।विदितमिति। एतद्विश्वं प्रत्यक्षादिसिद्धं जगत् यथावत्प्रत्यक्षविदिताकारेण केवलं निषेदपरत्वं विना यन्मयत्वं विदधातीति योजना ।एवं च सत्वे न हि विश्व गृह्णाति प्रत्यक्षं प्रबलमिति निषेधकत्वाभिमत श्रुते स्तच्छरीर एव तात्पर्यमिति वादार्थसंग्रहः ।\nअद्वैतशास्त्रस्य प्रत्यक्षात् प्राबल्यं वक्तुं सामान्यतः शास्त्रस्य प्रत्यक्षात्प्राबल्यमाहशास्त्रेति। द्वैतशास्त्रस्य प्रतियोगिसमर्पकतया कथंचित्प्रामाण्यं संभवतीति भावः ।अपरोक्षेति। देहातिरिक्तात्मासिद्धिप्रसंगेन शास्त्रमात्राप्रामाण्यं प्रसज्येतेति भावः । ननु न शास्त्रप्रत्यक्षयोः विरोधः अधिष्टानत्वेनानुगतसन्मात्रस्यैव प्रत्यक्षविषयत्वेन भेदविषयत्वाभावादित्यत आहन चेति। अयं घटः अयं पटः इति भेदप्रपंचगोचरत्वस्यनेहनानास्तीचतितन्निषेधविषयत्वस्य प्रत्यक्षशास्त्रयोरनुभव - सिद्धयोरपलापायोगादित्यर्थः । ननु विधिनिषेधयोर्देशांतरकालांतर विषयत्वेन वा विधिनिषेधयोः स्वरूपभेदे न वा संकोचात् न विरोध इत्यत्राह ।न च देशेति। आदिशब्देन ब्रह्मणोन्यत्स्वतंत्र नास्तीति स्वातंत्र्यादिप्रकारेण निषेधस्यभिन्न विषयत्वं विवक्षितं ।नेह नानेति। (बृह.6 - 4 - 9) त्रयस्त्रयस्यावस्थनेहनाना विज्ञानमृतइत्यादिना ब्रह्मव्यतिरिक्त कृत्स्नस्यापि देशकालाद्युपाधिनिरपेक्षं निषेधात्पारतंत्र्याद्यसिद्धेः प्रकारविशेषनिषेध इति संकोचोऽप्ययुक्त इति भावः । ननुत्रयः स्वप्ना स्त्र्यआवसथा''इति स्वप्नोपलक्षितावस्थाप्ना शब्देनावस्थावत्सत्यत्वमेवोच्यत इत्यत्राहन च जागरादिवदिति।स्वप्नशब्देनैवेतिप्रथमश्रुतस्य अवस्थस्यैवोद्देश्यत्वात् स्वप्नशब्देन स्वप्नकल्पत्वमा इति मिथ्यात्वं विधीयत इत्यर्थः । किं च स्वप्नशब्दस्य उद्देश्य समर्पकत्वेप्य आवसथ शब्दस्य विधेयसत्यत्व समर्पकत्वायोगात् न तदुद्देश्शेन तद्विधिरित्याहअन्यत्रेति। स्वप्नशब्दस्योद्देश्यसमर्पकत्व इत्यर्थः ।नह्यवस्था शब्द इति। यद्यप्यौपचारिकार्थत्वेनावस्थया शब्दस्य सत्यपरत्वं वक्तुं शक्यं तथापिस्वप्नशब्दस्य मिथ्यामात्रे शक्तिवदआवसथ शब्दस्य न सत्यमात्रे वृत्तिस्वप्नावसथेऽपि वृत्तिरिति भावः ।ननु तुल्य प्रामाण्येन भेदशास्त्रेणा भेदश्रुतेरन्यपरत्वे सिद्धेर्न प्रत्यक्षस्य शास्त्रविरोध इत्याशंक््याहन चेति। भेदश्रुतेरन्यथासिद्धत्वात्तुल्यप्रामाण्याभावान्नाभेद शास्त्रस्यान्यपरत्वमित्याह - निषेधस्येति । नन्वरूणयैकहायनीवव्रीहियववद्वा विकल्प समुच्चयोक्त अस्त्वित्यत्राह न च सिद्धेरिति । निषेधस्येतिअत इति उक्तरीत्या संकोचा भावादित्यर्थः ।अत्यंतविरोध इति। शास्त्र प्रत्यक्षयोरोत्यर्थः ।पारमार्थिकत्वेति।सर्पभूदळनाभ्यां मुख्यरज्वादेरिव सत्यमिथ्यात्वातिरिक्तकोट््यभावादित्यर्थः । किंच यदि निषेधकमुभयोरस्तितदाभयबाधस्यान्नचोत्तरस्य बाधकमस्ति न च प्रत्यक्षमेव तन्निषेधकं । तथात्वं हि घटादिप्रत्यक्षस्य घटाभावो नास्तीति अद्वैतशास्त्रवेद्यमिथ्यात्वघटकाभावप्रतिक्षेपरूपतया वाच्यं । तथा च तादृशाभावप्रसंगसापेक्षत्वेन शास्त्रात्परत्वं स्यात् । ततश्च शस्त्रप्रत्यक्ष शास्त्रयोरन्योन्याश्रयः । तस्मादुभयोर्निषेधाभावान्नोभयबाध इत्याहनिषेधकतयेति। निषेधप्रापकप्रत्यक्षापेक्षया निषेधकस्य परत्वमिति भावः । ननु प्रतिक्षेपरूपत्वाभावेपि प्रतियोगिनः एवाभावभावत्वेन प्रत्यक्षस्य तन्निषेधकतास्यादित्याशंक््याहनचेति। स्वरूपतः न प्रतियोग्यवगाहनमात्रान्निषेधकत्वं बाधकत्वं वा शुक्तिरजतप्रतीत्या तदभावस्य निषेधबाधयोर दर्शनादपितु प्रतिक्षेपरूपत्वादेव । तच्च प्रत्यक्षस्य नास्तीत्यर्थः । ननु घटो नष्ट इत्यादिषु प्रतियोगिनिषेध रूपतादृश्यते । प्रतियोगिप्रतिक्षेपकता तु नास्ति । न गू श्रवणादिति शंकतेविनाशादिष्विति तत्रापीति। घटस्य विनाश इति प्रतियोगि प्रतिक्षेपकत्वेनैवप्रतीतिरस्तीत्यर्थः ।\nननु तर्हि स्वरूपेण प्रतिपद्यत इति लौकिकः कथं व्यवहरन्तीत्यत्राहविनाशादिष्विति।नास्ति शब्दगोचरस्यैव विनाशशब्दगोचरत्वात्प्रतियोगिसापेक्षत्वं । तत्प्रतिक्षेपरूपेण प्रत्ययत्वंचास्त्येव ।किं तु नञ् संबन्धाभावात्स्वरूपेण प्रतीयत इति लौकिकानां भ्रांतिमात्रमित्यर्थः।\nनन्वथासिद्धस्य बाधकत्वादन्यथासिद्धिं प्रदर्शयितुमाहबाधश्चेति।निषेधत्वेन बाधकत्वं न विवक्षितं ।किंतु बलवत्वेन निषेधरूपत्वे बलवत्वं प्रयिकमित्यर्थः । इत्यपि प्रायेण पूर्वोक्तिरिति भावः ।शुक्तीतिबाध्यत्वप्रयोजकाभावेपि बाध्यत्वं दृश्यत इत्यर्थः । अत्र शुक्तिरजत प्रत्यक्षस्येति पाठमिच्छंति । तदा बाधस्येत्यध्याहार्यः ।दीपशिखेति। बाधकत्वप्रयोजकाभावेऽपि बाधकत्वं दृश्यत इत्यर्थः । एवं च प्रत्यक्षत्व परोक्षत्वयोर्व्यभिचारान्न बाध्यबाधकभावप्रयोजकतेति भावः ।न चोपजीव्येति। वर्णपदादिप्रत्यक्षस्योपजीव्यत्वादन्यस्य तज्जातीयत्वादिति भावः ।ज्वालैक््येेतितस्योपजीव्यजातीयत्वादिति भावः ।न च \nपूर्वत्वादिति। वेदोपक्रमाधिकरणन्यायेनेत्यर्थः ।माध्यमिकेतिन सन्नासन्नसदसदसन्नचाप्यनुभवात्मकमिति मिथ्यात्वरूप चतुर्थकोटेरपि तेन निषेधाद्बाधस्स्यादित्यर्थः ।परत्वमात्रस्येति। शास्त्रांतरापेक्षया शास्त्रस्य परत्वं प्राबल्य प्रयोजकं । न परत्वमात्रमिति भावः ।ज्ञानयोरितिज्ञानयोरत्रप्रकरणे ज्ञानशब्देन ज्ञानं करणं च यथायोग्यं विवक्षणीयं । तेन विरुद्धयोरविरुद्धत्वविषयत्वं ज्ञानकरणमादाय वक्ष्यमाणं न विरुद्धमिति भावः ।अन्यथासिद्धमिति। प्रतीयमानार्थे प्रामाण्यं विनापि संभावितोदयत्वन्यथासिद्धत्वंउत्तरस्त्विति। अप्रामाण्यकोटिः निवेशस्य कारणदोषंविना ज्ञानुमशक्यत्वात् कारणे प्रमातरि प्रमाणो प्रमेयो वा दोषेण ह्यप्रमाणकोटि निवेशो भवदिति भावः ।न च शास्त्रेति। अत्र शास्त्रजन्यज्ञानस्य दुष्टकारणप्रसूतत्वाभावोक्त्या शास्त्रं दुष्टं न भवतीत्यवगम्यत इति भावः । कारणदोषाभावमुपपादयतिकर्तुभावेनैवेति।शैथिल्यं पठ्य (त्य) मानस्यावेदकत्वं आवाह पोधिकवाक्यप्रक्षेपः । आवापः केषांचिद्वाक्यानां उच्छेदः (अभेदः) आदिशब्देन वर्णव्यत्या सादिर्विवक्षितः । विचारः संदेहः । ननु वक्तृदोषाद्यभावेपि श्रोतृदोषाभवत्वित्यत्राबउपब्रृंहणेति । प्रामाण्यादिति। जन्यज्ञानस्य प्रमाणत्वे जनकस्य शास्त्रस्य प्रत्यक्षादितः प्राबल्यं प्रतिष्ठितमित्यर्थः ।वासनामूलेति। द्वाविमौ चंद्राविति प्रत्यभिज्ञादिष्वित्यर्थः । ननु भेदवासनायाः दोषत्वे वासनातो भेदप्रत्यक्षं भेदप्रत्यक्षाद्वासनेत्यन्योऽन्याश्रयः । वासनांतर जन्यत्वेतथेत्यनवस्थेत्यत्राहभेदवासनाया चेति। अत इति यतो निर्दुष्ट शास्त्रं प्रत्यक्षं तु भेदवासनादुष्टमत इत्यर्थः ।\nशास्त्रप्रत्यक्षयोर्भेद एव तावदसिद्धेः । कुतो बलाबलविचारं इत्यभिप्रायेण सिद्धांतीअत्रोच्यत इति।शास्त्रं च द्विविधं अद्वैत प्रतिपादकं द्वैत प्रतिपादकं च । तत्राद्यं जगत्कारणाद्वैतप्रतिप्रदकतया प्रत्यक्षविषयाद्भिन्नविषयमपरं तु तदतिरिक्तद्वैतविषयं न विरुद्धमित्याहप्रत्यक्षादिविरोधिन्येवेति । देहात्मभेदेति। मम शरीरमिति प्रत्यक्षं विवक्षितं । अहं शरीरमिति कदाप्यदर्शनात् । मम शरीरमिति प्रतीतिर्नोपचारिकेति वक्तुं शक्ये भावः । ननु भेदग्रहे स्थूलोहमिति प्रतीतिर्नस्यादिति चेन्न । यथा स्फटिक सन्निहिते जपाकुसुमे इदं कुसुमस्फटिकं नेति स्फटिकत्वेन कुसुमत्वेन भेदग्रहेपि रक्तं न भवतीति रक्तत्वेन पुरोवर्ति स्फटिकत्वेन भेदग्रहाभावाद्रस्फटिका इति ग्रहः तथा शरीरत्वाहंत्वाभ्यां भेदग्रहेपि स्थूलत्वाहंत्वाभ्यां भेदग्रहाभावात्तद्भ्रम उपपद्यत इति भावःअन्यथेतिनन्वर्थवादाः न स्वार्थपराणि । स्वार्थपराणामेव प्रत्यक्षाद्बलवत्तयार्थवादानां यूपादित्यवाक््यानां न प्रत्यक्षबाधकत्वमिति चेन्न । तथा सति\"\"सोमेन यजेतेति''( ) वाक््यस्य सामानाधिकरण्यतया सोमाभेद प्रतिपादनसमर्थस्य प्रत्यक्षादि विरोधात्सोमवतेति मत्वर्थलक्षणा न स्यात् ।\"\"कृष्णलं श्रपयेदि''त्यादौ रूपपरावृत्तिलक्षणपाकस्य प्रत्यक्षबाधादुष्णीकरणे लक्षणा न स्यात् । तदा\"\"प्रत्यवेक्षत''इत्यादौ ज्ञानस्य कर्तव्यत्वं प्रमाण विरुद्धमिति तदबाधायेक्षणानुकूल व्यापारे लक्षणा न स्यात् । तथा च तव जिज्ञासा सूत्रे सन् प्रत्ययार्थेच्छायाःविषय सौंदर्यलभ्यायाः कर्तव्यत्वं प्रत्यक्षबाधितमिति जिज्ञासाशब्देन विचारलक्षणा स्वीकारो न स्यात् तथा च\"तत्व मसी'(छां.6.8.7) त्यत्र विशिष्ट्यैक्यं प्रत्यक्षबाधितमिति निष्कृष्टचैतन्ये लक्षणा न स्यात् । न च चंद्र प्रादेशिकत्व प्रत्यक्षस्य तत्परिमाणग्रहकागमेन बोधो न स्यादिति वाच्यं । दूरयोयत्परिमाणवत्तयोपभ्यते स ततोधिकपरिमाण इति व्याप्तिग्राहकप्रत्यक्षादि मूलकत्वाद्दोषमूलत्वादि शंकाकळंकितत्वात्प्रत्यक्षस्य न तेन शास्त्रस्य बाधइत्यादि बोध्यमिति भावः ।सर्वविषयत्वे सत्येवहीति। सर्वविषयत्वेन प्रतीयमानत्वे सत्येवहीत्यर्थः ।अन्यथेति।सर्वविषयत्वेन प्रतिपन्नस्य संकोचाभाव इत्यर्थः ।ननु\"\"नेह नानास्ति''(बृह.6.4.9) किंचने (बृ - 6.4.9)त्यत्राधिकः किंचन शब्दोस्तीति चेन्न । तथा अत्रापि सर्वशब्दोस्ति किं च\"\"यत्किंचित्प्राचीन मग्निष्टोमीयात्तेनोपांशु पठं ती'' त्युपांशुत्वस्य यत्किंचिच्छब्दोनाग्नीषोभीयात्प्राचीत - कृत्स्न विषयत्वोपलंभेपि\"\"यावत्यावाचा कामयीत तावत्या दीक्षणीयायामनुब्रूयाममंद्रविक्षणीयाममंद्रतरमति - ध्यामि''(छां - 6.8.7)त्यादौ संकोचदर्शनादिति भावः । प्रसंगादाहनचात्रेति।प्रकरणादित्यादिशब्देनस्वातंत्र्यप्रतिपादकांतर्यामिब्राह्मणादिकं विवक्षितं । यत्र परमात्मानं प्रतीति\"\"यस्मिन् पंच पंच जानाः आकाशश्च प्रतिष्ठित''(बृ - 6 - 4 - 17) इति वाक्येना पृथक्सिद्धत्वावगमात् । समभिव्याहृत बृहदारण्यक गत\"\"नेह नानास्तीति''(बृ - 6 - 4 - 21) वाक्ये स्वातंत्रय निषेधे तात्पर्यं ग्रह्यं ।\"\"यस्मिन् सूर्यं उदेति यत्रचास्तंगच्छंति । यत्र देवा अर्पिताः तदु नास्तीति कश्चचने ( )त्यपृथक्सिद्धत्वावगतेः तत्समभिव्याहृते कठवल्लीस्थे\"\"नेह नाना स्तीति''(बृ - 6 - 4 - 29)वाक्येपि स्वातंत्र्यनिषेधऽपि तात्पर्यंमिति भावः ।\nयथेति(1 - 26) यद्रूपं वस्तु प्रतिपन्नं तत्रेतरनिषेधस्तद्रूपविशिष्टेतरनिषेधपरः नत्वितरस्वरूपस्य सर्वात्मनां निषेधपरोऽन्यथा व्यावहारिकस्वरूपस्याप्यभाव प्रसंगादिति भावः ।\nयत्र पुनरिति । ज्ञानस्वरूपमत्यंतनिर्मलं (वि.पु)इत्यादिषु शुक्तिरजतमिथ्यात्वेपि शुक्तौ रजतत्वस्य तादात्म्य संबंधेन \nसत्वबाधेऽपीत्यर्थः ।यत्रत्विति । \"\"तस्यात्मपरदेहेषु सतोप्येकमयं हि (वि.पु.2 - 24 - 22) यद्विज्ञानंपरमार्थो ही''त्यादिष्वित्यर्थः । निर्गुणावादादेरिति । \"\"साक्षी चेता केवलो निर्गुणश्चे''(श्वेता 6 - 22)तिवत्यादेः पदाहवनीयन्यायादिभिःहेयगुणविषयत्वं स्थापितमित्यर्थः। \"\"एकमेवाद्वितीय''(छां.6 - 2 - 2) मित्यादेरूपादानसहकार्यादेरैक्यमुच्यते इति सद्विद्या भाष्ये व्यक्तमित्याहसदेवेत्यादि चेति। यद्यपि स्वप्नसाम्यं न वाचनिकं तथाप्यन्यशब्दस्यान्यत्र प्रयोगनिमित्ततयोन्नेयं । नन्वेवमपि मिथ्यात्वस्यापि सादृश्यत्वात्तेन रूपेणकिं न स्यादित्यत्राहप्रमाणांतराविरोधायेति। आदिशब्देनास्थिरत्वाल्पकालत्वादि गृह्यते ।\nनन्विदं रजतमिति वाक्यं प्रमाणविरुद्धमेव । रजतत्वं गृह्यते इत्यत्राहआैपचारिकेति। न तदौपचारिकं ।किं तु भ्रांतिमूलमिति भावः । ननु बहूनां योग्यानां संभवाद्योग्योपचारपक्षे विशेषसिद्धिर्न स्यादित्यत्राहतत्तत्प्रकरणादिभ्य इति।\nतत्रापीति अपच्छेदन्यायविषयत्वे भेदवाक्यानां बाधितत्वं वाच्यं । नित्यनिर्दोषे कथं बाधः कथं वा तदप्रमाण्यं । अन्यथाऽद्वैतवाक्यानमेव प्रत्यक्षादिबाधादि प्रसंगादिति भावः । ननु तर्हिसर्वस्वदक्षिणादक्षिणदिवाक्येप्येषदोष इत्यत आहनिर्गुणेति। तत्र वाक्यस्य सर्वथा न बाधः । किंतुसंकोच इति भावः ।संविदद्वैतमपीतिएवं चाधिष्ठानस्यापि निषेधान्मिथ्यात्वमिति न स्यादिति भावः ।ननुवक्तृणामादि दोषाभावाद्वेदप्राबल्यमित्यत्राहदोषाणामिति। नन्वविद्यारूप दोषः शब्दस्वरूपाध्यास हेतुः ।नन्वप्रामाण्यप्रयोजको भ्रमादि विलक्षणत्वादिति चेत्तत्राहभ्रमविप्रलंभेति। वातगत्यादि दोषमूल भ्रमसिद्ध वाक्यस्य वक्तृदोष भूतभ्रमाद्यभावेप्यप्रामाण्यादिति भावः । बहुळं प्रामाण्यभ्रमविषयत्वस्य देहेऽहंबुद्धिविषयत्ववदप्रयोजकत्वमित्याहकिमत इति। प्रत्युत भ्रमबाहुळ्यं तद्विषयवैपरीत्यमेव दृढयतीति भावयत एव शास्त्रस्य दोषमूलत्वमतएव प्रत्यक्षसंभवद्दोषमूलत्वाद्दौर्बल्यं शास्त्रस्य निर्दुष्टत्वात्प्राबल्यमित्यपि निरस्तमित्याहअत एवेति। प्रत्यक्षसहकारितयोक्तः भेदवासनायाः दोषत्वंनिराचष्टेनच भेदवासनेति। ननु निर्विशेष सिध्या भेदवासनायाः दोषत्व सिद्धिरस्त्वित्यत्राहशास्त्रत इति।अत्र शास्त्रतो निर्विशेषाद्वैतेसिद्धे हि तद्विपरीत संस्कारात्मनो भेदवासनायाः दोषत्वकल्पना । तद्दोषत्वे च सति तन्मूलात्प्रत्यक्षात्प्राबल्येन शास्त्रतो निर्विशेषाद्वैतसिद्धिरित्यन्योन्या श्रयादित्यनंतरं शास्त्रेण निर्विशेषत्वे सिद्धेस्याद्भेदवासनादोषः तद्दोषभावे च सिद्धे स्यान्निर्विशेषसिद्धिरिति पाठक्रमः । दृश्यमानपाठक्रमस्तु लेखकप्रमादकृतः । अन्योन्याश्रय प्रतिपादकत्ववाक्यमध्ये तत्संग्राहक कारिकापाठ वैघट्यादिति संप्रदायः ।\nननु निर्विशेषसिद्ध्या भेदवासनायाः न दोषत्वं कल्प्यते । किं त्वन्यत्र दोषत्वेन दृष्टत्वादित्यत आहन च क्वचिदिति। इदमुपलक्षणं । पूर्वं चैत्र्यादिवैलक्षण्यज्ञाने वासनायाः अयोगादित्यपि द्रष्टव्यं। अभेदवासनायापीति। अभेदभ्रमस्थले दर्शनादिति भावः । ननु प्रत्यक्षस्य दोषजन्यत्वनिश्चयाच्छास्त्रस्य ततः प्राबल्यं न ब्रूमः । किं तु शास्त्रं निर्दोषत्वेन निश्चितं । प्रत्यक्षं तु न तथा विपरीत वासनायाःदोषत्वसंदेहे न दोषमूलत्वेन संदिग्धमिति वैलक्षण्यात्प्राबल्यं ब्रूम इति चेत् तत्राहतस्यापीति । अन्यथेति। भेदवासनामूलत्वाभाव इत्यर्थः ।तदर्थेति। अद्वैतवाक्यस्य लक्षणातात्पर्यनिर्णयार्थं तर्कात्मकवाक्यार्थज्ञानमेकपेक्षितमिति भावः । आदिशब्देनोपक्रमादिः । योग्यतादित्यादिपदेन शक््यतावच्छेदकादि गृह्यते।ेन च भेदवासनेति। प्रत्यक्षस्यैव सहकारि दोष इत्यर्थः ।विपरीतसंस्कारात्म नेति। अभेदज्ञानस्यापि तद्विपरीत प्रतियोग्यादि भेदविषयत्वात्तत्रापि दोषत्वमिति भावः । ननु प्रत्यक्षस्य भ्रमत्वनिश्चयादेव विपीरतवासनायाः आकारांतरेण प्रत्यक्षमात्र एव दोषत्वं कल्प्यत इत्याहतद्दोषत्व इति। ननु भेद वासनायाः प्रकृत्यादिभेदज्ञानहेतुत्वेपि नाद्वैतज्ञाने हेतुत्वं तद्विरुद्ध अभेदवासनाया एव तद्धेतुत्वादित्याहन चाद्वैतेति । अभेदवासनाया इति। न केवलं प्रकृत्यादिज्ञान एव भेदवासना हेतुः अपित्वभेदज्ञान प्रतियोगिभूत भेदविषयायाम् भेदवासनायामपीत्यर्थः । न केवलं भेदवासनायाःभेदवासनाजन्यत्वमेव । किं तु तद्धेतुत्वमपि । तथा च दोषत्वात्तज्जन्यस्याद्वैतज्ञानस्य भ्रांतित्व मनिवार्यमित्याहस्वयमेवेति। अभेद वासनायांमभेदवासनायाः प्रतियोगि विशिष्टज्ञानजन्या यःतत्समानविषयज्ञानद्वारेण भेदवासनावहत्वमिति भावः । किं निष्प्रतियोगिकस्वरूपधीः स्वप्रकाशस्वरूपमेव किं वा तद्विषयज्ञानांतरमिति विकल्पमभिप्रेत्याहनित्येति। जीवब्रह्माभेदवाक्यार्थज्ञानस्य विशिष्टविषयत्वोक्त््या भेदप्रपंच निषेधवाक्यार्थज्ञानस्यापि प्रतियोग्यादि भेदविषयत्वेन विशिष्टविषयत्वलाभाद्वेदवासनामूलत्वं तदापादकत्वं च फलतयेत्याहअतो भेदेति।अदृष्टरूपेणेति। विहितःनिदिध्यासनजन्याऽदृष्टं भेदवासनैवेत्यर्थः ।\nभेदवासनानिरसनद्वारोप योगस्त्वित्यत्राहउक्तं चेति। अत्यंतासत्वेन ज्ञानेविपरीतवासना भवति ।तस्यां सत्यामपीत्यर्थः ।अन्यथेतिवाक्यार्थवासनाया हेतुत्व इत्यर्थः । प्रावण्यंमपूर्वार्थप्रतिपादनसामर्थ्यं पूर्वपक्षार्थः । पूर्वं सिद्धांतिना ज्ञातार्थः ।\nश्रुतीनां चेति। अपूर्वविधिरेवोच्छिद्येतेति भावः ।शक्तति। नह्यभेदवासनारूपमदृष्टमवधारणे अपरोक्षेवोपयुज्यते प्रमाणस्वभावाद्विषयस्वभावाद्वा तदुपपत्तेः । एककोटिकानवधारणस्य निरासात् । किंत्वविद्यानिवर्त्यनुकूलशक्तिविशेषे । तथाच शक्तिविशेषविशिष्ट ज्ञाननिवर्त्यत्वे ज्ञानत्वेन ज्ञाननिवर्त्यत्वाभावात्सत्यत्वापत्तिरित्यर्थः । ननु सर्वैरपि कार्यमात्रस्यादृष्ट जन्यताभ्युपगमात् ध्यान जन्यवासनारूपादृष्टस्य वाक्यार्थ ज्ञान एवोपयोगोस्तु । नाविद्यानुकूलशक्तिविशेष इत्यत्राहअभ्यपगच्छतामिति। आकांक्षादिह परामर्शस्यवासनातः प्रागपि सत्वान्नतद्घटनेनोपयोगस्त्वया सुवच इति भावः । अद्वैतज्ञानस्य अद्वैतवासनासापेक्षत्वे अन्योन्याश्रयादित्याहअत्र चेति। ननु शब्दात्प्राक्परोक्षज्ञानमेव जायते । पश्चादद्वैतानुध्यानवासनामहिम्ना प्रत्यक्षं जायते । ततश्च सत्यत्यापत्तिरपीत्या शंकयाहन चेति। प्रत्यक्षादित्यादिशब्देन\"\"द्रष्टव्य''इति दर्शनोद्देश्शेन श्रवणादि विधानादि विवक्षितं । ज्ञानस्याविधेयत्वेहि श्रवणादि फलत्वे नोद्देश्यतास्यात् । ज्ञानस्य विधेयता समर्थनात् मोक्षोद्देशेनैव तद्विधिरिति भावः ।\nन शब्दजन्यमिति। प्रत्यक्षंब्रह्मगोचर प्रत्यक्षं शब्दजन्यं न भवतीति साध्यमितवद्घटादिचाक्षुष प्रत्यक्षवदित्यर्थः । न केवलं प्रत्यक्षस्य शब्दजन्यत्वे चक्षुरादिभिरिपि परोक्षं स्यादित्यादि प्रसंगः । किं तु तदभ्युपगमे प्रयोजनं च नास्तीत्याहअंत्येति। आद्ये भ्रमत्वादनिवर्तकत्वं अंत्ये स्वरूपप्रकाशवद निवर्तकत्वमिति भावः ।\nअत एवेति। शब्दजन्य ज्ञानस्यापरोक्षत्व भंगादित्यर्थः । एवंजात्या प्रत्यक्षं बलीय इति भावः ।\nननु प्राबल्यमागमस्यैव ।जात्या तेषु त्रिषु स्मृतमिति स्मृतिः कथमिति चेन्न । तत्र प्राबल्यं निर्दुष्टत्वं जातिर्वेदत्वं तथा च वेदत्वेन निर्दुष्टत्वमिति द्रष्टव्यं । उपजीव्यत्वं साक्षादुपजीव्यत्वमेव उत तज्जातीयत्वमेववा नाद्य इत्याहतत्रोपजीव्येति। द्वितीयं शंकतेतथाऽपीति। तत्साक्षादुपजीव्यं तादृगुपजीव्यजातीयमित्यर्थः ।सामान्यत इति। तैलनाशस्य दीपनाशहेतुत्वं प्रत्यक्षसिद्धं । एवं वर्तिनाशस्यापि तथा । दीपस्याप्याश्रय नाशकत्वं तैलनाशत्वं च । एवं चतुर्भिःकारणताग्राहि प्रत्यक्षैरनन्यथा सिद्धेर्विरोधादृष्टदोषज्वाला प्रत्यभिज्ञानांतरसजातीयत त तयाः प्रत्यभिज्ञांतरदोषत्वेनावधारित सादृश्यस्येहापि दोषत्वसंभवाद्दोष मूलत्वेन शंकिता प्रत्यभिज्ञा भेदानुमानेन बाध्यत इत्यर्थः । प्रत्यभिज्ञांतरेदोषदर्शनमुपपादयतिअचिरेतिनिर्वाणंनाशः । सादृश्यादिकमित्यादिशब्देनैकवर्तिकादिगतत्वं विवक्षितं ।संभवन्नितीति। शंक्यमान इत्यर्थः ।ननु वर्णपदवाक्यस्वरूपांशमुपजीव्यं न चेद्बाध्यते । सत्यत्वंशस्त्वनुपजीव्यः स बाध्यत इत्यत्राहअत इति ।वर्णपदवाक्यानां स्वरूपमेव सत्यत्वं तस्यैव तदधिकरणे स्वभावविरोधित्वात्तथा च सत्यत्वबाधे निस्वरूपतापत्त्या उपजीव्यविरोध एवेतिभावः ।स्वेनैवेति। शास्त्र प्राबल्यग्राहकस्य बाधश्शास्त्र प्राबल्यस्य बाध एवेति भावः । नन्वस्तु शास्त्रप्राबल्यस्य बाधः तथाप्यसत्यादेव शास्त्रान्निर्विशाषसिध्युपयोगी भविष्यतीत्यत्राह ।असत्यादिति ।\nइति वत्सकुलजलाधि नृसिंहगुरुसुतेन सिंहदेवेन कृतायां शतदूषणी टीकायां एकोनत्रिंशः वादः समाप्तः ।।"
              }
            ]
          },
          {
            "verse_number": 30,
            "original_text": "30 असत्यात्सत्यसिद्धिभङ्गवादः",
            "commentaries": [
              {
                "author": "Vedanta Desika (original text)",
                "commentary": "30 ---\n \n  \"30 असत्यात्सत्यसिद्धिभङ्गवादः\" \n।। अथ असत्यात्सत्यसिद्धिभङ्गवादः त्रिंशः ।।30।।  \nसत्यैरेव सदातनोक्तिनिवहैस्सत्यप्रमाहेतुभिस्सत्यं ज्ञानमनन्तमेकममलं यद्ब्रह्म निर्दिश्यते ।  \n\nतत्सत्यैःपरिकर्मितं गुणगणैस्सत्यादिसन्धिक्रियं सत्यानन्दविभूतिकं विचिनुमस्सत्यस्य सत्यं महः ।।  \nयोऽयमसत्यप्रलापः -असत्यादपि शास्त्रादेस्सत्यस्य ब्रह्मणः सिद्धिस्संभवति ।  \nअस्ति चासत्यात्सत्योत्पत्तेस्सत्यप्रतिपत्तेश्च लोके बहुलमुपलम्भः; आरोपितैरेव शुक्तिरजतरज्जुसर्पशङ्का विषभावितगरुडादिभिः सत्यस्य हर्षभयमरणगरलहरणादेर्दर्शनात् ।  \nतथा स्वाप्नार्थेन शुभादिः, प्रतिबिम्बेन बिम्बतत्त्वम्, लिप्यक्षरैरक्षराणि, रेखागवयादिभिस्सत्यगवयादिः, चित्रपुरुषदिभिः पुराणवृत्तान्तादिः, नादविशेषोपाधिकशब्दनानात्वेनार्थभेदश्चेति असत्यैरेव सत्यानि निश्चीयन्ते ।  \nतथा वाष्पारोपितधूमादिभिर्यदृच्छासन्निहितधूमध्वजादिसिद्धिः ।  \nन चात्र सर्वत्र तत्तत्संवित्स्वरूपमेव सत्यं कारणमिति वाच्यम्; ज्ञप्तिस्वरूपमात्रम्य कारणत्वे ज्ञप्त्यन्तरादपि तदुत्पत्तिप्रसङ्गात् ।  \nविषय विशेषविशेषितायास्तु कारणत्वोक्तौ नागृहीतविशेषणन्यायेन विषयस्यापि कारणत्वावश्यम्भावात् ।  \nनचासत्यात्सत्यसिद्धौ लिङ्गविभ्रमात्साध्यसिद्धिप्रसङ्ग इति वाच्यम्, यादृच्छिकसंवाददशायामिष्ट प्रसङ्गत्वात् ।  \nतत्सिद्धिनियमः प्रसज्यत इति चेन्न; तदनियमस्यासत्यत्वप्रयुक्तत्वाभावात्, अपि त्वव्याप्तिनिबन्धनत्वात् ।  \nव्याप्तं हि साधनम् ।  \nनह्यसन्धूमाभासो वह्निव्याप्तः ।  \nबहुलत्वोद्धवत्वादिवत्त्वादनारोपितत्वस्यापि व्याप्त्युपयोगितयाऽन्वयव्यतिरेकसिद्धत्वात् ।  \nप्रतिबिम्बादेश्चासत्यस्यापि सत्यमुखादिसिद्धौ अन्वयव्यतिरेकाभ्यां व्याप्तिसिद्धेः ।  \nप्रतिबिम्बस्यासत्यत्वेऽपि बिम्बप्रतिबिम्बयोव्यार्प्तिस्सत्या, तद्वशात्तत्र बिम्बसिद्धिरिति चेन्न; व्याप्तिर्हि सम्बन्धत्वाद्धाप्य व्यापकसापेक्षा, कथं तयोरन्यतराभावे सा सत्या भवेत्? अतो व्याप्यं प्रतिबिम्बादिकमसत्यमेवेति तद्गता व्याप्तिरपि तद्गतमालिन्यादिवदसत्यैव ।  \nन च विषयमिथ्यात्वे तद्विषयज्ञप्तिसत्यत्वसिद्धिः, न   \nहि नभःप्रसूनमिथ्यात्वे तत्परिमलपारमार्थ्यम् ।  \nअतश्शास्त्रादेर्मिथ्यात्वनिश्चयेऽपि ततः परमार्थनिर्विशेषब्रह्मनिश्चय उपपद्यते ।  \nनच सहसा शास्त्रस्यासत्यताधियमधिरोहति, स्वजन्यविश्वनिवर्तकाद्वैतबोधजन्मनः प्राक् सत्यतयैवावभासात् ।  \nअतो बोधनदशायां स्वयमपि सदित्यवभासात् स्वजन्यबोधसामर्थ्यादेव स्वस्यापि निवृत्तिसिद्धौ पुनः बोधान्तरस्यानपेक्षितत्वेन तदुत्पादकत्वाभावाच्च न कश्चिद्विरोधः ।  \nन च वाच्यं सत्यतया प्रत्यक्षादिसिद्धस्यापि प्रपञ्चस्य शास्त्रेणेव शास्त्रसिद्धसत्यत्वस्यापि ब्रह्मणः केनचिद्बाधे मिथ्यात्वं संभवतीति, अदर्शनादेव तन्निरासात् ।  \nन च कारणदोषनिश्चयात् फलितः प्रतीतिविषयबाधः, यादृच्छिकसंवादिलिङ्गविभ्रमादिभिरेवानैकान्त्यात् ।  \nअतो वस्तुतो मिथ्याभूतादपि शास्त्रादेः परमार्थसद्वितीयब्रह्मनिश्चय उपपद्यत इति ।  \n\nअत्रोच्यते -यदुक्तमसत्यात्सत्योत्पत्तिर्दृश्यत इति, तदसत्, सत्यैर्ज्ञानादिभिरेव तत्र तत्र तत्सिद्धेः ।  \nयत्तत्रोक्तम् -ज्ञप्तिस्वरूपमात्रस्य कारणत्वे ज्ञप्त्यन्तरादपि तत्सिद्धिप्रसङ्ग इति, तदपि मन्दम्, ज्ञप्तिस्वरूपाणां परस्परविचित्रशक्तित्वात् ।  \nविषयविशेषमन्तरेण वैचित्र्यं कुतस्सिद्धमिति चेत्, किमयमुत्पत्तिप्रश्नः? उत ज्ञप्तिप्रश्नः? आद्ये तत्सामग्रीवैचित्र्यमेवोत्तरम् ।  \n\nतदेव च कुतस्सिद्धमिति चेन्न; सामग्रीवैचित्र्यपारवश्यस्य सार्वत्रिकत्वात् ।  \nसामग्री वैचित्र्यादेव हि तत्तद्विषयत्वनियमोऽपि संविदः ।  \nन च तत्तद्विषयत्वमेव सामग्र्यधीनो विशेष इति वाच्यम्, एकविषयत्वेऽपि सामग्रीविशेषात्प्रत्यक्षत्वपरोक्षत्व -स्मृतित्वानुभवत्वगरल निवर्तकत्वतदशक्तत्वादिविशेषदर्शनात् ।  \nन च विषयोऽपि ज्ञप्तिसामग्र्यनुप्रविष्ट इति वाच्यम्, अतीतानागतानुमानादिषु तदयोगात् ।  \nअस्मदादिप्रत्यक्षज्ञानमात्रे त्विन्द्रियसंप्रयोगाधारतया तस्य कारणत्वमिष्यते ।  \nन च मिथ्याभूतस्य विषयस्य संप्रयोगाधारता, प्रकाशात्पूर्वं तत्स्वरूपाभावात् ।  \nप्रकाशस्य च संप्रयोगसमनन्तरभावित्वेन चक्रकाश्रयप्रसङ्गात् ।  \nद्वितीयेऽपि स्वयंप्रकाशादनुव्यवसायादेर्वा यथाभिमानं तत्सिद्धिः ।  \nतथाऽप्यवान्तरवैचित्र्योपलम्भे विषयविशेष एव कारणमिति चेन्न; विषयविशेषस्यैव तत्र तदवान्तरवैचित्र्यरूपत्वात्; तत्प्रकाशं प्रति सत्यस्य दोषादेरेव प्रयोजकत्वात् ।  \nमिथ्याभूतस्य विषयस्यैव च तत्प्रकाशप्रयोजकत्वे सत्यादसत्यप्रतीतिमात्रसिद्धेः ।  \nतदुलपक्षितस्य ज्ञानस्य च हर्षभयानुव्यवसायादिहेतुत्वेऽप्युपलक्षणस्य तस्य हेतुत्वाभावात् ।  \nन हि कारणोपलक्षणमपि तत्कार्यकारणं भवति, अतिप्रसङ्गात् ।  \nअन्वयव्यतिरेकाभ्यां नातिप्रसङ्ग इति चेन्न; विषयस्यैव निरपेक्षहेतुत्व विवक्षायामप्रतीयमानादपि सर्पादेर्भयादिप्रसङ्गात् ।  \nज्ञप्तिसापेक्षत्वविवक्षायां तदुपलक्षणमात्रेणान्वय व्यतिरेकयोरन्यथासिद्धेः ।  \n\nतर्हि ज्ञप्तेरपि निरपेक्षाया हेतुत्वे ज्ञप्त्यन्तरादपि तदुत्पत्तिप्रसङ्गः, सविषयाया हेतुत्वे विषयोपलक्षणत्वमिति विपरिवर्तप्रसङ्ग इति चेन्न; ज्ञप्तेरुपलक्षणत्वे तदुपलक्षितस्य विषयस्याज्ञायमानदशायामपि भयादिहेतुत्वप्रसङ्गात् ।  \nकार्योत्पत्तिदशायामपि   \nकारणोपलक्षणावस्थाना पेक्षायां नामान्तरेण तस्यापि कारणत्वस्वीकारात् ।  \nन चैवं विषयेऽप्यस्त्विति वाच्यम्, विषयोल्लेखमन्तरेण विषयिणो ज्ञानस्यावस्थानाभावादेव केवलज्ञानात्तदुत्पत्ति प्रसङ्गस्यानवतारात् ।  \nअप्रसृतनिर्विषयाभ्युप गमपक्षेऽपि प्रसरावस्थाविशेषविशिष्टस्य कारणत्वस्वीकारात् ।  \nज्ञानमन्तरेण विषयस्याप्यवस्थानं कथमिति चेन्न; क्षणभङ्गात्मख्यात्यादिप्रसङ्गात् त्वयाऽपि तत्प्रतिक्षेपात् ।  \nतथाऽपि लिङ्गतज्ज्ञानयोरिवात्रापि विषयविषयिणोर्द्वयोरपि कारणत्वमस्त्विति चेन्न; तत्र द्वयोरप्यनन्यथासिद्धान्वयव्यतिरेकवत्वात्, अत्र तु विषयस्यान्यथासिद्धत्वाद्विषयिणश्च हेतुताया दुस्त्यजत्वात् ।  \nलिङ्गज्ञानेऽपि विषयस्योपलक्षणत्वमस्त्विति चेन्न; लिङ्गभ्रमेऽप्युपलक्षणत्वसिद्धेः तदुपलक्षितेन ज्ञानेन लिङ्गिसिद्धिनियमप्रसङ्गात् . अतो न लिङ्गज्ञाने विषयोपलक्षणत्वम् ।  \nअत्रापि तर्हि विषयान्तरोपलक्षितज्ञानेऽप्युपलक्षणत्वं सिद्धमिति ततो हर्षादिसिद्धौ घट्टकुट्यां प्रभातमिति चेन्न; तद्विषयोपलक्षणज्ञप्तिस्वरूपविशेषस्यैव तत्कारणत्वस्वीकारात् ।  \nयथा गुणविशेषोपलक्षितजात्यादिस्वरूपस्य वाच्यत्वे गुणस्य वाच्यबर्हिभावः, तथाऽत्रापि विषयस्य कारणबहिर्भावः ।  \nभवतु वा परमार्थधूमाद्युपलक्षितं ज्ञानं कारणमिति, तथाऽपि भवतो न कश्चिल्लाभः, तत्रापि विषयस्याकारणत्वात्, सर्वत्र ज्ञानस्य सत्यस्य कारणत्वसिद्धेः ।  \nकिंच  \n\"कार्यकारणभावे हि पौर्वापर्यमुदीर्यते ।  \nअसत्यत्वे कथं पूर्वभावित्वं कस्यचिद्भवेत् ।।''  \nननु तत्तद्विषयाणां मिथ्याभूतानामपि कारणत्वं शास्त्रतस्सिध्यति; स्वप्नेष्वगम्यागमनं च धन्यमित्यादिभिस्तद्विषयाणामेव हि शुभाशुभादिसिद्धिहेतुत्वं स्वप्नाध्यायादिषु पठ्यते इति चेन्न; उपचारादपिप्रयोगसंभवात्, तद्भ्रमस्यैव तत्र हेतुत्वात्तस्य च सत्यत्वात् ।  \nस्वाप्नार्थनामीश्वरसृष्टत्वपक्षे तन्मिथ्यात्वासिद्धेश्च ।  \nयत्तु लिप्यक्षरैरक्षरग्रहणमिति, तत्र लिपिस्वरूपं सङ्केतो वर्णबुद्धिश्च न मिथ्याभूताः ।  \nन च वर्णबुद्धिरेव तद्वर्णबुद्धिहेतुः, आत्माश्रयप्रसङ्गात् ।  \nन च लिपिषु वर्णभ्रमः सत्यवर्णधीहेतुः, गौरवात् ।  \nसङ्केतवशादेव तत्सिद्धौ वर्णभ्रमस्य कारणत्वकल्पने प्रमाणाभावात् ।  \nभावेऽपि   \nतत्पारमार्थ्यस्योक्तत्वाच्च ।  \nरेवागवयेऽपि सत्यादेव रेखासन्निवेशसादृश्यमात्रात् पूर्वानुभूतगवयस्य पुरुषस्य प्रथमं गवयस्मृतिः ।  \nअननुभूतगवयस्य तु न गवयस्मृतिरपि, रेखासादृश्याबोधनात् ।  \nकदाचिदाप्तवाक्येन गवयोपलक्षणात्पश्चाद्रेखायामपि कस्यजिद्गवयभ्रमस्संभवेदपि, तस्यापि न ततः परं किमपि ततस्सत्यगवयज्ञानमिति समस्तीति नासत्यात् सत्यधीः ।  \nचित्रपुरुषादिभिः पुराणवृत्तान्तादिज्ञानेऽपि उपदेशो वा, प्रत्युत पुरुषलिखितत्वव्यवसाये सति लिङ्गं वा निदानम्; न तु चित्रगोचरः पुरुषभ्रमः ।  \n\nनादविशेषोपाधिकशब्दनानात्वेऽपि तत्तन्नादाभिव्यक्तरूपेण संबन्धग्रहणसहकृतशब्द स्वरूपमेवार्थधीहेतुः ।  \nतच्च विशेषणेन सह सत्यमेव ।  \nन चौपाधिकं शब्दनानात्वम्, एकरूपस्य शब्दस्यानुपलम्भात्, कल्पकाभावाच्च ।  \nक्रमयौगपद्यादिविकल्पदुःस्थत्वेन वर्णानां बोधकत्वे निरस्ते बोधकान्तरं किंचित्कल्प्यते; तच्च सामर्थ्यादिशालिभिः प्रत्यक्षयितुमपि शक्यते; \"स्फोटस्त्वं वर्णसंश्रय'' इति महाभारतेऽप्युच्यत इति चेन्न; वर्णानां स्फोटव्यञ्जकत्वेऽपि क्रमयौगपद्यादिविकल्पावतारप्रसङ्गात् ।  \nपरिहारस्य च समत्वात् ।  \n\"स्फोटस्त्वं वर्णसंश्रय'' इत्यस्य वर्णानामेव स्फुटीकरणशक्तिमात्रविषयत्वात् ।  \nसमाधिग्रन्थेष्वपि शब्दब्रह्मापरनाम्नो वाचकेतरस्यैव कस्यचिद्वाचकहेतोः परब्रह्मानुसन्धानोपकारकतयाऽनुसन्धेयत्वविधेः, तावत एव च   \nयोगिभिस्साक्षात्कारणात् ।  \nस्फोटदूषणविस्तारस्त्वाचार्यादिग्रन्थेष्वनुसन्धेयः ।  \nवाष्पारोपितधूमेन यादृच्छिकाग्निसिद्धिस्तु नभ्रमसामर्थ्याधीना, अन्यथा सर्वत्र तद्भ्रमे तत्सिद्धिप्रसङ्गात् ।  \nअत एव हि तत्र प्रामाण्यमपि नाङ्गीक्रियते ।  \nअत्रापि यादृच्छिकब्रह्मासद्बावे शास्त्रादेस्स्वयमप्रमाणत्वात्प्रमाणान्तरासंभवाच्च, न तत्सत्यत्वव्यवसायः शक्यः ।  \nतदेवं लोकदृष्ट्या अस्मद्दृष्ट्या च सत्यादेव सत्यस्य सिद्धिः ।  \nभवद्दृष्ट्या त्वसत्यादसत्यस्यैव सिद्धिरिति न कथञ्चिदप्यसत्यात्सत्यसिद्धिरुदाहर्तुं शक्यते ।  \nअसत्यस्यापि प्रतीतिः सत्यादेव दोषादेर्भवति, किं पुनस्सत्यस्य ।  \n\nननूपलक्षणत्वं नाम ज्ञाप्यबहिर्भावेऽप्युपलक्ष्यज्ञानहेतुत्वम्, तथा च मिथ्याभूतस्य विषयस्य उपलक्षणत्वाङ्गीकारे पुनरपि हेतुत्वं सिद्धमिति चेन्न; उपलक्षणं हि न स्वरूपेण ज्ञापयति, अपि तु स्वज्ञानेन; तथा च ज्ञानगतमेव हेतुत्वं न पुनर्विषयगतम्, विषयस्य मिथ्यात्वेन हेतुत्वायोगात् ।  \nअन्यथाकुलालविज्ञानविषयभूतस्यागामिघटस्य घटं प्रति हेतुत्वं स्यात् ।  \nन च तद्युज्यते, नियतपूर्ववृत्तित्वाभावात् ।  \nन च तावता विषयस्य हेतुत्वाभावे कुविन्दज्ञानस्यापि हेतुत्वं स्यादित्यतिप्रसङ्गश्शक्यते वक्तुम् ।  \nतद्वदत्रापि ।  \nकार्यस्य कारणकालासन्निधानात्तत्राहेतुत्वमिति चेत्तुल्यम्, अविशेषादसान्निध्यस्य ।  \nअथाप्यत्र पुनः अतिप्रसङ्गात् तत्परिहारर्थं विषयस्यापि हेतुत्वमकामेनापि स्वीकर्तव्यमिति चेत्, तर्हि कर्तृज्ञानविशेषणे घटादावपि किं न स्वीकार्यम् ।  \nकार्यकारणभावनियमस्यावश्याङ्गीकार्यत्वात् कारणायत्तमेव वैषम्यं तेषुतेषु स्वीक्रियत इति चेत्, तुल्यमत्रापि ।  \nतर्ह्यसत्त्वेऽपि कारणत्वमस्त्विति चेन्न; व्याघातात् ।  \nनियतपूर्वभावित्वं हि कारणत्वम् ।  \nव्यावहारिकमपि कारणत्वं तेनैव   \nरूपेण निर्वहन्ति दुर्वैतण्डिकाः ।  \nपूर्वभावित्वं हि पूर्वकालसत्त्वमेव ।  \nकारणं हि पूर्वावधिः ।  \nअवधित्वं च स्वसद्भावेनैव ।  \nकारणानां नियतपूर्वत्वमिति सामान्यनिर्देशेऽपि तत्र सद्भावोऽसद्भावो वा कश्चिदेकः परिशिष्यते, परस्परविरोधात् ।  \nतत्रासद्भावपक्षस्त्वकारणलक्षणत्वादवधूयते ।  \nसद्भावपक्षस्त्ववशिष्यते ।  \nअतो नागामिनःकारणत्वम् ।  \nनाप्यत्यन्तासतः ।  \nतेन सत्यादेव कारणात्कार्यस्य, ज्ञापकाद्वा ज्ञाप्यस्य सिद्धिः ।  \nश्रुतिरपि - \"कथमसतस्सज्जायेतेति,'' (छांदोग्य -6 -2 -2) \"सन्मूला'' (छांदोग्य -6 -8 -6) इति सदेव सोम्येदमग्र (छांदोग्य 6 -2 -1) इति च ।  \nननु मिथ्यार्थज्ञानस्योपलक्ष्यज्ञानहेतुत्वेऽपि तज्ज्ञानोपलक्षणार्थंमिथ्यार्थस्य हेतुत्वमिति चेन्न; तत्रापि तज्ज्ञानस्यैव हेतुत्वात् ।  \nतथा चानवस्थेति चेन्न, अवश्यवेद्यत्वा -भावात् ।  \nतथा च सत्यस्यैव ज्ञानस्य हेतुत्वमिति नासत्यात्सत्यसिद्धिः ।  \nकिंच प्रतिबिम्बाद्बिम्बसिद्धौ विप्रतिपन्नः प्रतिबिम्बोबिम्बपूर्वकः प्रतिबिम्बत्वादिति वा, प्रतिबिम्बज्ञानं बिम्बज्ञानपूर्वकं प्रतिबिम्बज्ञानत्वादिति वा अनुमानप्रकृतिः ।  \nउभयत्रापि सत्यादेव ज्ञाप्यसिद्धिः,प्रतिबिम्बत्वस्य ज्ञानस्य च सत्यत्वात् ।  \nनहिचन्द्रत्वादित्यनुमानं प्रयुज्यते, व्यभिचारात् ।  \nअपि तु चन्द्रत्वेनारोपितत्वादिति ।  \nचन्द्रत्वेनारोपितत्वं सत्यमेव ।  \nयथा रजतत्वेनारोपितमिदमिति ज्ञानं परमार्थविषयमेव; बाधकज्ञानत्वात्; तथा प्रतिबिम्बचन्द्रोऽयमिति ज्ञानं परमार्थविषयमेव ।  \nततो वानासत्यात्सत्यसिद्धिः ।  \nकिंचासत्यत्वेऽपि प्रतिबिम्बादेर्ज्ञातृत्वज्ञानाद्यनेकसत्योपश्लेषेणैव सत्यबुद्धिहेतुत्वसिद्धिः ।  \n\nयत्तूपलक्ष्यबहिर्भूतत्वे सत्युपलक्ष्यप्रतीतिजनकत्वमुपलक्षणत्वम्, ततश्च ज्ञानोपलक्षणतया विषयो यद्यभिमतस्स्यात्तर्हि तत्रैवासत्यात्सत्यप्रतिपत्तिरिति,तन्न; वस्तुतो विषयस्योपलक्षणत्वमपि नाभ्युपगच्छामः, स्वेनैव वा स्वविषयज्ञानान्तरेण वा सविषयज्ञानस्वरूपप्रकाशस्य प्रागेवोक्तत्वात् ।  \nअभ्युपगम्यापि वदामः . न हि भ्रमविषयस्यापि सर्वथा मिथ्यात्वं ब्रूमः,   \nसामान्यरूपेण देशकालान्तरादिषु सत्त्वाभ्युपगमात् ।  \nरजतज्ञानमिति तेन रूपेण उपलक्षणे तु सत्यमेवोपलक्षणम् ।  \nशुक्तिरजतज्ञानमिति प्रबुद्धपरामर्शेऽपि शुक्तिरजतत्वतत्संसर्गाणां स्वरूपतः सत्यत्वात्, शुक्तिगतात्यन्ताभावप्रतियोगिनोऽपि रजतत्वस्य शुक्तिनिष्ठतया प्रतीयमानताया अपि सत्यत्वात् ।  \nशुक्तिनिष्ठतया प्रतीयमानत्व -विशेषितरजतज्ञानमिति विशिष्टरजतेनोपलक्षणेऽपि न विशेषणविशेष्यतत्सम्बन्धादेरसत्यत्वं प्रपश्यामः ।  \nअतो न क्वचिदपि असत्यात्सत्यसिद्धिः ।  \nयद्यपि चासत्यानां केषांचिदन्वयव्यतिरेक -नियमात्सत्यसिद्धिहेतुत्वनियमः,तथाऽपि नासत्यादेव सत्यब्रह्मसिद्धिनियमो व्यवहर्तुं शक्यते,अदर्शनादन्वयव्यतिरेकासिद्धेः ।  \nसम्भावनामात्रेऽपि यादृच्छिकसंवादिलिङ्गविभ्रमादिवत् प्रमाणत्वाभावात् ।  \nअसत्यात्सत्यसिद्धिनिर्णायकस्यापि प्रमाणत्वानुपगमेन विवक्षितासिद्धेश्च ।  \nबाधाभावस्य च परिहरिष्यमाणत्वात् ।।  \nयत्तूक्तम् विषयमिथ्यात्वे तद्विषयज्ञप्तेरपि सत्यत्वं न सिध्यतीति, तदपि हास्यम् ।  \nकारणमिथ्यात्वे कार्यमिथ्यात्वस्य च तुल्यन्यायतया दुस्त्यजत्वेनासत्यात्सत्योत्पत्तिभङ्गात् ।  \nएवं ज्ञापकमिथ्यात्वे ज्ञाप्यमिथ्यात्वमपि स्यात् ।  \nइदं च स्वसिद्धान्तोच्छेदनमनवेक्षमाणैरुच्यते, मिथ्याभूतप्रपञ्चसिद्धिरूपस्य ब्रह्मणोऽपि मिथ्यात्वप्रसङ्गात् ।  \nब्रह्म स्वप्रकाशात्मकमेव, तथाऽपि साक्षिप्रकाशो वृत्तिप्रकाशो वा प्रपञ्चसिद्धिरूप इति चेन्न; तयोर्ब्रह्मव्यतिरेकेण सत्यत्वे भेदवादावतारात् ।  \nअव्यतिरेकेण सत्यत्वे तूक्तदोषानतिक्रमात् ।  \nअसत्यत्वे तु तयोरपि ब्रह्माधीनसिद्धित्वेन तत्रैवोक्तदोषप्रसङ्गात् ।  \nअस्तु   \nब्रह्मणोऽपि मिथ्याविषयत्वं मिथ्यावेद्यत्वं च, तथाऽपि बाधाभावात् सत्यत्वमिति चेत्, तुल्यम् ।  \nसविषयावृत्तिस्तत्र बाध्यत इति चेन्न; स्वप्नादिषु दर्शनमस्त्येव, अर्थास्तु न सन्तीत्येव बाधकप्रत्ययोदयात् ।  \nविषयाभावे कथं विषयित्वम्, विषयित्वाभावे च कथं ज्ञानत्वमिति चेन्न; अतीतविषयानुमानादिषु विषयाभावेऽपि विषयित्वदर्शनात् ।  \nयद्देशकालादिवृत्तितया यस्य प्रतिभासः, तद्देशकालादिवृत्तितया तस्य सद्भावे कथं तत्र विषयाभाव इति चेन्न; अत्रापि यथाकथञ्चिद्विषयस्य विद्यमानत्वात् ।  \nतदुक्तम् -  \nजन्मन्येकत्र भिन्ने वा तथा कालान्तरेऽपि वा ।  \nतद्देशे वान्यदेशे वा स्वप्नज्ञानस्य गोचरः'' ।। इत्यादि ।  \nतथाऽपि प्रतिपन्नोपाधिसंभेदेन विषयस्य विद्यमानत्वं नास्तीति चेन्न; तावताऽपि तद्विषयत्वस्यानपायात् ।  \nप्रामाण्यमात्रमेव हि ततो निवर्तते ।  \nअख्यात्यादिपक्षे च क्वचिदपि विषयमिथ्यात्वानभ्युपगमात्, विषयमिथ्यात्वस्य च दूरतो निरस्तत्वात्; असत्ख्यातित्वस्यैवान्ततस्सत्त्वात्; तदसत्त्वे तत्पक्षाङ्गीकारस्यैवानुपपन्नत्वात्; उपपन्नत्वाङ्गीकारे चानियमात्, न कथञ्चिदप्यसत्यात्सत्यप्रति पत्तिरुदाहर्तुं शक्यते ।  \nयत्तु वस्तुतोऽसत्यस्यापि न सहसा पुनश्शास्त्रस्यासत्यता धियमधिरोहतीति ।  \nकिं ततः?निर्विशेषबोधकत्वव्यवसायोपपत्तिरिति चेन्न; तदुपपत्तावपि तत्प्रमात्वसिद्धेः ।  \nआरोपितलिङ्गेन लिङ्गबुद्धिवत् ।  \nततश्च सत्यब्रह्मव्यवसायासिद्धिः ।  \nन च शास्त्रस्यासत्यता सहसैव धियं नाधिरोहति, ब्रह्मव्यतिरिक्तसमस्तमिथ्यात्वश्रवणवेलायामेव शास्त्रस्य तत्प्रामाण्यस्याप्येकप्रहारेण बाध्यमानत्वात् ।  \nअन्यथा   \nसजातीयविजातीयादिसमस्तभेदशून्यब्रह्मप्रतीत्यनुदयप्रसङ्गात् ।  \nएतेन प्रमाणस्वरूपमिथ्यात्वेऽपि प्रामाण्यमस्तीति विप्रलम्भव्यवहारोऽपि दत्तोत्तरः ।  \nन च बाधितानुवृत्त्या सदिति प्रतीत्यनुवृत्तेः शास्त्रस्य कारणत्वम्, वाष्पादौ बाधितानुवृत्त्या धूमादिभ्रमे वर्तमानेऽपि धूमध्वजानुमानाद्यदर्शनात् ।  \nयत्तु मिथ्याभूतशास्त्रप्रतिपन्नस्यापि ब्रह्मणो बाधो न दृश्यत इति, तदसत्, कारणदोषनिश्चयादेव बाधसिद्धेः ।  \nतदुक्तम् -  \n\"दुष्टकारणबोधे तु सिद्धेऽपि विषयान्तरे ।  \nअर्थात्तुल्यार्थतां प्राप्य बाधो गोदोहनादिवत्'' इति ।  \n\nयत्तत्रानैकान्त्यमुक्तम्, तदपि मन्दम्, संवादकान्तराभावसहकृतकारणदोषनिश्चयस्य बाधाव्यभिचारित्वात् ।  \nशून्यमेव तत्त्वमिति माध्यमिकवाक्येन च साक्षाच्च बाधो दृश्यते ।  \nतद्वाक्यं दोषमूलत्वेनाप्रमाणत्वान्न बाधकमिति चेत्, तर्हि वेदान्तवाक्यान्यपि दोषमूलत्वेन भवतैवाभ्युपगतानि न विश्वबाधकानि स्युः ।  \nदोषावान्तरभेदकल्पनं चाप्रयोजकमेव ।  \nव्यावहारिकव्यवस्थया वेदान्तानां प्रामाण्यसिद्धिरिति चेत्, किं तद्व्यावहारिकत्वम्? अप्रामाणिकत्वेऽपि प्रामाणिकवत्प्रतिभासमानत्वमिति चेन्न; माध्यमिकैरपि तच्छास्त्रस्य तथैव प्रामाण्याभ्युपगमात् ।  \nत्वदनभ्युपगमस्य प्रयोजकत्वे तदनभ्युपगमस्यापि तत्प्रसङ्गाच्च ।  \nएवमनुपपन्नत्वेऽप्यनुपपन्नवद्भासमानत्वमित्यादीन्यपि लक्षणानि निरस्तानि ।  \nव्यावहारिकव्यवस्थया वेदप्रामाण्यं च त्वया दुरुपपादमिति स्थितमन्यत्र ।  \nअतस्स्वपक्षस्थापकप्रमाणपारमार्थ्यानभ्युपगतौ न कथञ्चिदपि स्वसिद्धान्तस्थितिरिति सिद्धं सत्यादेव सत्यस्य ब्रह्मणस्सिद्धिरिति ।।  \n।।इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्ताचार्यस्य कृतिषु शतदूषण्यामसत्यासत्यसिद्धिभङ्ग   \nवादः त्रिंशः ।।30।।"
              },
              {
                "author": "Nrisimharaja",
                "commentary": "30 ---\nपूर्वमसत्यात्सत्यसिद्धिं दूषयिष्याम इत्युक्तं । तद्दूषयिष्यन् वादार्थं संगृह्णातिसत्यैरिति। सत्यभूतैस्सदातनोक्तिनिवहै ः तत्वहित पुरुषार्थप्रतिपादकत्वेनानेकविधैरित्यर्थः । यद्वा भेदाभेदघटकश्रुति निवहैरित्यर्थः ।सत्यप्रमाहेतुभिरिति। सत्यवस्तुगोचरप्रमायाः हेतुभिर्यद्वा सत्यभूतायाः प्रमाहेतुतद्धेतुभिरित्यर्थः ।र्निर्दिश्यते प्रतिपाद्यते सतैर्गुणगणैः परिकर्मितमलंकृतं सत्याभिसंधिक्रमः - सत्यसंकल्पः प्रकारो यस्येत्यर्थः ।सत्यस्येति । निर्धारणे षष्ठी। चेतनेषु सत्यमित्यर्थः । सत्यशब्देन नित्यत्वं विवक्षितं । सर्वचेतनानां नित्यत्वेपि तेषां गुणविग्रहादिविशिष्टतया नित्यत्वाभावादीश्वरस्यतुनित्योनित्यानां चेतनश्चेतनानां(कठ - 2 - 5 - 13 श्वे 6 - 23) च तत्सत्यादिति भावः । पूर्वार्धेन वादार्थसंग्रहः ।उतरार्धेन तत्फलसंग्रहः ।\nकारणत्वस्य पूर्वं सत्वरूपत्वादंत्यस्तदसंभवादनुवादानर्हः पूर्वपक्ष इत्यभिप्रायेणाहयः प्रलापइति।सिद्धिर्ज्ञानं असत्यादित्युत्पत्तिप्रदर्शनदृष्टांतार्थ उत्पत्तौ निदर्शनमारोपितेत्यादिशंका विषभावितगरुडनिदर्शनमपरोक्षोप्यनिर्वचनीयांगीकारेण । आदिशब्दाभ्यां मनसि ब्रह्मदृष्टिः तत्फलं च विवक्षितं । ज्ञप्तौ निदर्शनमाह ।तथेत्यदि। प्रतिबिंबे बिंबभेदाध्यासात्तद्विष्टरूपेण सत्यत्वंलिप्यक्षरैः लिपावध्यस्ताक्षरैः रेखायामध्यस्त गवयवानरादिभिश्चित्रेऽध्यस्तपुरुषहस्त्यादिभिः भारतरामायणादि प्रतिपाद्ययुधिष्ठिराघवादिवृत्तांतादिज्ञानमित्यर्थः ।नादेति। नगोनाग इत्यादौ कल्पित ह्रस्वदैर्ध्यादिभेदस्य स्फोट रूपशब्दस्यार्थ भेदहेतुत्वमिति भावः ।।यदृच्छासन्निहितेति। सत्य इत्यर्थः। अत्र किं ज्ञानस्वरूपमात्रं कारणं उतविषयविशेषितमिति विकल्पाभिप्रायेणाहन ज्ञप्तीति। नागृहीतेति\"\"नागृहीतविशेषणा विशिष्टे बुद्धिरूत्पद्यत'' इति न्यायेन ।लिंगविभ्रमादिति। भ्रमाध्यस्तलिंगादित्यर्थः । साध्यसिद्धिः - सत्यसाध्यसिद्धिः । अत्र किं क्वचिदापाद्यते उत सर्वत्र आद्य आहयादृच्छिकेति। \nद्वितीयं शंकतेतत्सिद्धिनियमइति । शंकतेव्याप्तीति। ननु तत्राप्यसति वह्निव्याप्तिरस्तु असत्यापिव्याप्तया वह्निसिद्धिरस्त्वित्यत्राहबहुळत्वेति। बहुळत्वमविच्छिन्नमूलत्वं ऊर्ध्वत्वं भ्रंकषत्वं । यथान्वयव्यतिरेकाभ्यां धूमे बहुळत्वादे वह्नि व्याप्त्युपयोगिता तथा लिंगेनारोपितत्वस्यापि व्याप्त्युपयोगिता तथा व्याप्त््यावप्यनारोपितत्वस्य साध्यसिद्धिप्रयोजकतेत्यर्थः । नन्व सत्यात्प्रतिबिंबात् बिंबसिद्धिः कथमित्यत्राहप्रतिबिंबादेश्चेति। व्याप्तेस्सत्यत्वादित्यर्थः । नन्वसद्धूमवदसति प्रतिबिंबे कथं सा सती स्यादित्यत्राहप्रतिबिंबस्य असत्यत्वेपीति। व्याप्यव्यापकयोरन्यतरस्य सत्वादिति भावः उभयनिरूप्यत्वाद्व्याप्तेरन्यतराभावे सत्यं न स्यादिति परिहरतिव्याप्तिस्तर्हीति। विषयस्याहेतुत्वेप्यसत्यात्सत्यसिद्धिरपरिहार्या । ज्ञानस्याप्यसत्वादित्यत्राहन चेति। नन्व सत्यात्सत्यसिद्धिसंभवेप्यसत्यतया ज्ञातच्छास्त्रा तत्सिद्धिर्नस्यात् यथाह्य सत्वेन ज्ञाताद्धूमात् वह्न्यनुमितिर्नस्यादित्यत्राहअत इति। युक्तं धूमादावसत्वेन ज्ञानस्य पक्षधर्मताज्ञानादिविघटकत्वात् प्रकृते त्वसत्वेन ज्ञानस्य न विरोधित्वमाकांक्षादिज्ञान विरोधित्वा भावा भावः । एवमत्यतया ज्ञानमभ्युपगम्योक्तं । वस्तुतस्तु तदेव नेत्याहन चेति। श्रवणदशामारभ्य निवर्तकज्ञानोदयपर्यंतं शास्त्रस्यासत्यतानधियमधिरोहति । अपितु तदतिरिक्तानामेव । ततश्च मनन निदिध्यासनाभ्यामसंभावनाद्विपरीत भावना निरोधे सति अनंतरोत्पन्न ज्ञानमेव शास्त्रस्याप्यसत्यतां विषयीकरोतीत्यर्थः । ननु शास्त्रं प्रपंच निवर्तकज्ञानेनैव निवर्तते उतान्येन आद्ये निवर्तक ज्ञाननिवृत्यर्थः ज्ञानातंरमपेक्षणीयं । द्वितीये स्वनिवृत्यर्थमपि ज्ञानांतरमित्युभयथा प्यसत्यतया ज्ञानस्य शास्त्रस्य ज्ञानोत्पादकत्वमावश्यकमित्यत्राहअतो बोधनदशायामिति। शास्त्रमेव सर्वासत्यता बोधजनकं अंततश्च तद्ज्ञानात्पूर्वमर्थांतरं इव शास्त्रेप्यसत्यता बोधोऽस्त्येव । ततश्च बाधकज्ञानाभावाच्छास्त्रात्सर्वनिवर्तक सर्वासत्यताबोधसिद्धौवार्थांतरैस्सर्व शास्त्रं निवर्तकज्ञानं च सर्वं तद्ज्ञानेन निवर्तत इत्यर्थः ।सदित्यवभासाज्जन्येत्यन्वयः । ननु बाधात्प्रपंच सत्यत्वं साधयता त्वया ब्रह्मणस्सत्यत्वं नांगीकर्तुं शक्यं ।तत्रापि बाधसंभवादतः कथमसत्यात् सत्यसिद्धिरिति शंकां परिहरतिन च वाच्यमिति। बाधः किं प्रात्यक्षिकमुतानुमानिकः नाद्य इत्यत्राहअदर्शनादेवेति। बाधस्य प्रत्यक्षतो दर्शनाभावादित्यर्थः । द्वितीये आहन च कारणेति। दुष्टकारणजन्यत्वस्य अप्रामाण्य व्याप्तत्वादप्रमाण्यानुमितौ तदंतर्भावेन विषयबाधं फलिष्यतीति नयुक्तं दोषमूलत्वस्य व्यभिचारेण व्याप्त्यभावादिति भावः । उपसंहरतिवस्तुत इति ।\nअत्रोच्यत इति। ज्ञानादिभिरित्यदिशब्देन लिप्यादिपरिग्रहः। ननु ज्ञानस्य वैचित्र्ये शक्तिवैचित्र्यं । शक्तिवैचित्र्यं च विषयवैचित्र्यादित्याशंकतेविषयविशेषमिति।आद्य इति। ज्ञान सामग्रीवैचित्र्यादेव ज्ञानवैचित्र्यं न विषयविशेषादित्यर्थः । ननु सामग्रीवैचित्र्यमपि विषयविशेषादेवेति शंकतेतदेवेति । सामग्री वैचित्र्येति। सामग्रीवैचित्र्यं तत्सामग्री वैचित्र्यादेवेत्यर्थः । ननु ज्ञानसामग्रीवैचित्र्यप्रयोजकं तत्सामग्रीवैचित्र्यं विषय एवेत्यत्राहसामग्रीवैचित्र्यादेवहीतितत्प्रयोज्यत्वान्नप्रयोजकमित्यर्थः । ननु सामग्रीवैचित्र्याधीनवैचित्र्यविशिष्टं ज्ञानं हेतुरिति वाच्यं । वैचित्र्यं च विशेषः तत्तद्विषयत्वमेववान्यस्यासंभवात्तस्य च तत्तद्विषयस्वरूपत्वमिति विषयस्यापि भयादिहेतुता प्राप्नोतीत्याशंक््य निराकरोतिनचेति ।एकेति। तथा च ज्ञानवैचित्र्यं विषयादेवेति नियमासिद्धिरिति भावः । विशेषदर्शनाद्वैचित्र्यदर्शनादित्यर्थः ।ज्ञप्तिसामग्रयनुप्रविष्ट इति। ततश्च विषयादेव ज्ञानवैचित्र्यमि शंकार्थः । ज्ञानमात्रे विषयस्य करणत्वमुतप्रत्यक्ष इति विकल्प्य आद्य आहअतीतानागतेति। द्वितीय आहअस्मदादीति। संप्रयोगस्सन्निकर्षः ।संप्रयोगाधारत्वमितिप्रकाशात्प्रागिति शेषःचक्रकेति। विषये सति संप्रयोगे सति प्रकाशः । प्रकाशे सति प्रातिभासिकरजतादि विषय इति चक्रकमित्यर्थः । ज्ञप्तिप्रश्न पक्षं दूषयतिद्वितीय इति। यथाभिमानं तन्मतभेदेन गुरुमते स्वयंप्रकाशान्नैयायिकमतेऽनुव्यवसायाद्भाट्टमते ज्ञाततालिंगकानु मानाद्वैचित्र्य= ग्रह इत्यर्थः ।ननु भयजननशक्तिसाम्येपि भये तारतम्यदर्शनात् सर्पव्याघ्रादि भ्रमेषु शक्ति वैचित्र्यं विषयविशेषादेवावसेयं । तथा चा सत्यस्य सत्यवैचित्र्य धीहेतुत्वं सिद्धमिति शंकतेतथापीति। तत्र उभयतारतम्यादेरेव तच्छक्तितारतम्यमनुमातुं शक््यं । तथापि पराभ्युपगमेनेव परिहरतिनेति।तत्प्रकाशं प्रतीतितद्विषयस्या सत्वाद्दोषाधीनप्रकाशत्वादिति भावः । तत्प्रकाशप्रयोजकत्वे सत्यादित्यत्रासत्यादिति भेदः । एवं शक्ति वैचित्र्यादिति प्रसंग परिहारः उक्तः । संप्रति विषयवैचित्र्यादतिप्रसंगनिरासेपि न दोषइत्याहतदुपलक्षितज्ञानस्येति । अतिप्रसंगादिति। चंद्रोपलक्षक शाखाया अपि चंद्रकार्यविषयप्रकाशहेतुता प्रसंगादित्यर्थः । विषयप्रकाशे चंद्रमात्रस्य प्रयोजकत्वेपि दोषाभावादत्रतु ज्ञानमात्रस्य भयादि हेतुत्वा दर्शनाविशेष इति शंकतेअन्वयव्यतिरेकाभ्यामिति। अनन्यथासिद्धान्वयव्यतिरेकौ कारणता ग्राहकौ तावत्रनास्तीति परिहरतिविषयस्यैवेति ।\nनिरपेक्षाया इति। सर्पादिविषयकत्वनपेक्षया इत्यर्थः ।विपरिवर्तप्रसंग इतिविषयोपलक्षितज्ञानस्य हेतुत्वे ज्ञानविषयीभूतविषयस्य कारणत्वमिति विपरिवर्तप्रसंगइत्यर्थः ।ज्ञप्तेरूपलक्षणत्व इति। \nउपलक्षणीभूतज्ञानाभावकालेप्युपलक्ष्यस्य विषयस्य सत्वादिति भावः ।कार्योत्पत्तीति। तेजोगतोद्भूतरूपवत्स्वतंत्रान्वयव्यतिरेक सत्वादिति भावः ।विषयोल्लेखमिति। विषयमात्रं नोपलक्षणं । अपितु विषयोल्लेखो ज्ञानगतो धर्मः तदभावे ज्ञानस्यावस्थानमेव नास्तीति भावः । ननु सिद्धांते विषयानुल्लेखेनापि ज्ञानस्वरूपावस्थानादिति प्रसंगस्तुल्य इत्यथ आहअप्रसृतेति ।ज्ञानावस्थाविशिष्टं कारणं तदेव च विषयोपलक्ष्यं । तच्च प्रसरणविशेषदशाया मेव नानुल्लेखावस्थायांमतिप्रसंग इत्यर्थः।क्षणभंगेति। ज्ञानव्याप्तिः ज्ञानकालमात्रसत्वे भवति ज्ञानात्मकत्वे वा आद्ये ज्ञानस्य क्षणमात्र स्थिति कत्वादर्थस्यापि तथापत्तिः । द्वितीयेचात्मख्यातिस्यादित्यर्थः । आदिशब्देन शून्यवादो ग्राह्यः ।\nतदंगीकारेऽपसिद्धांत इत्याहत्वये वेति। ननु ज्ञाने विषयस्योपलक्षणत्वान्नभयादिहेतुत्वं तदा लंगस्याप्यनुमितौ करणता न स्यादित्या शंकतेतथापीति।तत्रद्वयोरितिअनुमितौ लिंगात ् ज्ञानयोरित्यर्थः ।लिंगज्ञानस्यान्यथा सिद्धि शंकतेलिंगज्ञानेऽपीति। ननु लिंगविभ्रमादावपि भ्रमरूपानुमिर्तिर्भवत्येवेत्यत्राहतदुपलक्षितेनेति। प्रमारूपानुमितावेव हेतुत्वमित्यर्थः ।अत इति। यतो लिंगविभ्रमादिस्थले भ्रमरूपानुमिति प्रसंगस्ततो न विषयस्योपलक्षणत्वंमित्यर्थः। अत्रापि तर्हीति। ज्ञानमात्रं सर्पाद्युपलक्ष्यमविशेषादिति भावः ।हर्षादिसिद्धिप्रसंग इति। कृत्वा विषयस्यापि हेतुत्वमायास्यतीति भावः। सर्पादिना तद्विषयकमेव ज्ञानमुपलक्षणमिति परिहरतितद्विषयोपलक्षणेतिसविषयः उपलक्षणं यस्येति बहुव्रीहिः । क्वचित्तद्विषयो पलक्षितेति पाठः ।यथेति। पाकजरूपसमानाधिकरणद्रव्यत्वसाक्षाद्वयाप्यजतिः पृथिवीत्वमित्यत्रजातिविशेषःपृथिवीशब्दवाच्य न रूपं तथेहविषय इत्यर्थः । अयं भावः । ज्ञाने धर्मविशेष एव व्यावर्तकोः न विषयः । स जातिरन्योपेत्यन्यदेतत्तादृश धर्मविशेषोपलक्षणाय घट ज्ञानं पट ज्ञानमिति व्यवहारः । तद्वाचकासाधारणशब्दाभावाद्यधिक्षीर माधुर्यं गुडमाधुर्यमिति । तथा च न सर्वा व्यावर्तकत्वमिति न तस्य हेतुता ।गंधइति । वस्तुतो न लिंगं कारणं । परामर्श घूमोपलक्षित ज्ञानस्यैव प्रमानुमिति हेतुत्वादतो न तदृष्टांतानुरोधावपि विषयो हेतुरित्याहभवतु वेति । तथापीति ।तथा चेत्यर्थः ।तत्रापीति ।अनुमितौ परामर्शविषयस्येत्यर्थः ।\nकारणतायां साधकाभावमुक्त्वा यः बाधकं चाहकिंचेति। पौर्वापार्यं हि पूर्वापरकालसत्वं । असतःकदापि सत्वं बाधितमिति भावः ।\nधन्यमितिधनं प्रयोजनमस्येत्यस्न्निर्थे\"\"स्वर्गादिभ्यो यदिति'' यत्प्रत्ययां तेन धनहेतुत्वावगतिरिति भावः । अपिशब्देन पानं च मद्यस्य पुरीषलपः ।\"\"यदा कर्मसुकाम्येषु स्त्रियं स्वप्नेषुपश्यति समृद्धिं तत्र जानीयात्तत्र स्वप्ननिदर्शने'' । (छां - 5 - 2 - 8) \"\"पुरुषं कृष्णं कृष्णदंतं पश्यते एवं हंन्ति ।''(ऐ - आ 3 - 2 - 4)इत्यादिश्रुति स्मृत्यादिसंग्रहः ।यूपादित्यवाक्यवदुपचारोत्रेत्याहउपचारेति । अथ रथान् रथयोगान् पथः सृजते स हि कर्तेति(बृ - 6 - 3 - 10) श्रुत्यनुसारि सिद्धांतेनाहस्वप्नार्थानामिति। लिपिः - रेखा संकेतः । अस्या लिपेरयं वर्णो बोद्धव्य इति बुद्धिविशेषः । गकारादिर्वर्णः ।वर्णबुद्धेर्लिप्यक्षरपदेन विवक्षायां दूषणांतरमाहन चेति। भ्रमप्रमाभेदान्नात्माश्रय इति शंकते ।न चेति।वर्णभ्रमेसंकेतभ्रमस्य कारणत्वमिति प्रमायामपि तस्यैव कारणत्वमिति भावः । तत्पारमार्थिकत्वस्य भ्रमसत्यत्वस्य ।ननु रेखायां गवयभ्रमात्सत्यगवयस्मृतिरित्यत्राहरेखागवयेपीति। यद्यपि गोसदृशो गवय इत्युपलक्षणेन गवय प्रतिपत्तयनंतरं रेखा गवयेऽपि गवय भ्रमः । तथापि तेन भ्रमेण ततः परं तस्याप्यर्थस्यासिद्धेर्ना सत्यात्सत्यधीरित्यत्राहयत्रत्विति । चित्रेति। चित्रे क्वचिच्चित्रं प्रदर्श्यतदनुरूपपुराणवृत्तांतस्योप देशाद्यत्रतु विस्रंभणीय पुरुषलिखितत्वनिश्चयः तत्रानुमानात्पुराणवृत्तांतज्ञान मित्यर्थः । नगो नागइत्यादौ कल्पित हस्वदैर्घ्यादि विशिष्टशब्दत्वेन कारणत्वं । किंतु ह्रस्वदैर्घ्यनादाभिव्यक्तित्वेन । तथैवं संकेतग्रहा त्तत्र ह्रस्वदीर्घा नादाभिव्यक्तत्वविशेषणं ।\nशब्दस्वरूपं च सत्यामेवेत्याहनादेति। इदं चाभ्युपेत्योक्तं । वस्तुतो नानात्वह्रस्वदीर्घत्वदिकं स्वाभाविकमित्याहन चेति। कल्पकं शंकतेक्रमेति। शब्देनवर्णाःप्रत्येकं बोधकाः संभूय वा । नाद्यः एक वर्णेन बोधसिद्धौ वर्णांतरवैयर्थ्यात् । न द्वितीयः यौगपद्यासंभवात् ।तस्मात्वर्णातिरिक्तोर्थ बोधकः स्फोटो नामकश्चिदभ्युपेय इत्यर्थः ।\"\"शब्दब्रह्मणिनिष्णातः परं ब्रह्माधिगच्छति''।इति प्रमानानुसाराद्योगिनामुप - लंभोप्यस्तिहीत्याहतच्चेति। आगममपि प्रमाणयतिस्फोट इति। एवं च पदस्फोटेसिद्धे लाघवात्तदैक््यकल्पित दैर्घ्यादिभेदादर्थ भेदधीरिति भावः । स्फुटीकरणशक्तिःअर्थ प्रतिपादनसामर्थ्यं ।समाधिग्रंथेष्वपीति। वाचकशब्दापेक्षया भिन्नस्य वाचकताप्रयोजकस्य तात्पर्यग्रहानुकूलत्याय - कलापस्येत्यर्थः ।विधेरिति। योगिनां मंत्रजपस्य\"\"तज्जपस्तदर्थ भावनामिति''(पा - यो सू - 1 - 28)योगसूत्रेण तदर्थानु संघानात्मकत्वेन निर्णीतत्वादर्थानुसंधानानुकूलव्यापरश्शब्द ब्रह्मपदार्थ इति तन्निष्ठाः शब्दब्रह्मणीत्यादिना विधीयत इत्यर्थः \n।आचार्यग्रंथः - श्रुतप्रकाशिकादिः ।अग्निसिद्धिरिति। सिद्धिः प्रमाणा भावाधीना सत्वशंकाविच्छित्तिः । सा च संवादिप्रमाणांतराधीनेति भावः ।अत एवेति। अग्निसिद्धिसामर्थ्याभावादेव तद्व्यक्तेः प्रमाणत्वेपि प्रमाणत्वेन नव्यवह्रियत इत्यर्थः ।प्रमाणांतरसंवादाद्ब्रह्मसिद्धिरस्त्वित्यत्राहअत्रापीति । भवदृष्ट्येति। पूर्वोक्तरीत्येति भावः । कौमुत्येनाप्यसत्यासत्यसिद्धिर्नास्तीत्याहअसत्यस्यापीति।\nननु उपलक्षणत्वोक्तिरेवहेतुत्वोक्तेरिति शंकतेननूपलक्षणत्वं नामेति । उपलक्षणं हीति। तथा च ज्ञाप्यबहिर्भावे सत्युपलक्ष्यज्ञानहेतुज्ञानविषयत्वं । उपलक्षणत्वमित्यर्थः । ननु लाघवादुपलक्ष्यज्ञान हेतुत्वमेवोपलक्षणत्वं । तथाचा सतोपि हेतुरस्त्वित्यत्राहअन्यथेति। आगामि घटज्ञानस्य तच्चिकीर्षाद्वाराघटनिर्माणप्रयोजकत्वादिति भावः । विषयस्य हेतुत्वाभावे कुविंदज्ञानस्यापीत्यत्यत्राहकुविंद ज्ञानस्यापीति ।भेदः कार्यस्य वैषम्यं शंकतेकार्यस्यतर्हीति ।तत्र - कार्येअसान्निध्यस्येति असत्यस्चेति शेषः तर्हीति। पटगोचरज्ञानस्य पटचिकीर्षाद्वाराहेतुत्वं माप्रसांक्षीदिति घटस्यादि हेतुत्वं वाच्यमित्यर्थः ।तत्कार्यकारणायत्तमिति। कार्यकारणयोः पौर्वापर्यनियमात्कार्यस्य स्वपूर्व सत्ता भावरूप वैषम्यान्नकारणत्वमित्यर्थः ।तुल्यमत्रापीति। पूर्वसत्वाभावस्य तुल्यत्वान्नकारणतेति भावः । आगामि घटादेरपि हेतुत्वमस्त्वित्यभिप्रायेण शंकतेअसत्वेपीति। व्यघातमुपपादयतिनियतेति। कारणत्वमिति शेषः ।युष्माकमपीष्टमित्याहव्यावहारिकमपीति।तेनैवनियतपूर्वभावत्वेनैवकारणपदार्थविवेचनेन कारणस्य सत्वमुक्तं । प्रकारांतरेणापि तदाहकारणं हीति।ननु भावित्वंशं परित्यज्य नियमेन न यस्मात्पूर्वकाले यत्सत्वं कारणत्वमित्युच्यते । इदं चासतोपिसमानमित्याहनियतपूर्ववर्तित्वमिति। नियत पूर्वत्वमितीत्यनेन योऽर्थोभिधीयते तन्मात्रस्य निर्देशेपीत्यर्थः ।तत्रेति। नियमेन यदीत्यत्र साकांक्षत्वादस्तीति नास्तीति वा वक्तव्यमित्यर्थः । नन्वस्ति नास्तीत्युभयमाकांक्षते । तत्रास्तित्वगर्भलक्षणं कारणत्वं दंडादिषु सत्सु नास्तित्वगर्भमसत्सु भवत्वित्यत्राहपरस्परेति। उभयघटितं कारणत्वं न संभवतीति विरोधात्प्रत्येकघटितत्वेनानुगम इति भावः । नन्वन्यतरत्वेनान्वयोस्तु तथा च न विरोधो नाप्यननुगम इत्यत्राहतत्रासद्भावेति ।कार्यात्पूर्वं सत्वस्य कारणत्वाभावव्याप्यतया ग्रहादसतः कारणत्वं विरुद्धमेवेत्यर्थः । किं चान्यतरत्वेनानुगमोपि भाविन्यकारणेऽति व्याप्तत्वात्तद्व्यावृत्यर्थं सत्वविशेषणमावश्यकं । तथा च लाघवात्तन्मात्रमेव परिशिष्यत इत्याहसद्भावपक्षस्त्विति । सिद्धिरिति। उत्पत्तिः ज्ञप्तिश्चेत्यर्थः । असतः कारणत्वं श्रुतिरेव प्रतिक्षिपतीत्याहश्रुतिरपीति। ननु प्रपंचस्य प्रकृतिमूलत्वात्प्रकृतेश्चाविद्यात्वात् तस्या मिथ्यासत्कारणत्वसिद्धिरित्यत्राहः ।सन्मूला इति ।प्रपंचोपादनस्याविद्याशब्दवाच्यत्वेपि न मिथ्यात्वमिति भावः ।सदेवेति। इदमग्ने - स्वोत्पत्तेः पूर्वं सदेव सद्रूपकारणकमेवेत्यर्थःअवश्येति। उपलक्षणत्वस्येत्यर्थः । ननु ज्ञानं भयादिहेतुश्चेत् विषयस्योपलक्षणत्वज्ञानावश्यकत्वेप्युपलक्षणत्वमावश्यकं । अन्यथा ज्ञानांतरस्यापि भयादि कार्यजनकत्वापत्तेरिति चेन्न । ज्ञानविशेषस्य कारणत्वं तत्स्वरूपज्ञानमपेक्षितं चेत्तद्विषयज्ञानेन ज्ञायत इति तद्ज्ञानं नावश्यकमिति भावः । बिम्बानुमानेपि ज्ञानस्यैव हेतुत्वं पूर्वोक्तन्यायेन सिद्धं । इदानीं लिंगस्य हेतुत्व पक्षेपि नासत्यात्सत्यसिद्धिरित्याहकिंचेति । विप्रतिपन्नइतिपक्ष विशेषणमितिवानुमानप्रवृत्तिरितिएतत्प्रयोगानुरूपानुमानमित्यर्थः । ज्ञानस्य च ज्ञनत्वस्य चेत्यर्थः । ननु प्रतिबिंबचद्रं पक्षीकृत्य चंद्रत्वादिति हेतुप्रयोगे प्रतिबिंबचंद्रस्य तत्र चंद्रत्वस्य च प्रतिभासिकत्वे नासत्यात्सत्यसिद्धिस्यादित्यत्राहनहीति। सत्यचंद्रे व्यभिचारान्नतथानुमानमित्यर्थः। ननु प्रतिबिंबत्वस्य हेतुत्वेपि तदेव प्रातिभासिकं स्यदित्यत्राहअपित्विति। जलादौ चंद्रत्वेनारोपितत्वमेव प्रतिबिंबत्वमिति भावः । कथं परमार्थत्वमित्यत्राहयथेति। इदं रजतमिति ज्ञानस्य रजतत्वेनारोपितमिति ज्ञानं बाधकत्वात्तत्विषयमिति वाच्यं तथाच प्रतिबिंबमिति ज्ञानमपि बाधकत्वात् तत्त्वविषयमिति तद्विषयप्रतिबिंबत्वादेस्सत्यत्वमिति भावः । लिंगस्य कारणत्वेप्यसत्यात्सत्यसिद्धभावमुपसंहरतिततो वेति। विषयस्यासतः कारणत्वेपि मिथ्याभूताच्छास्त्रात् ब्रह्मसिद्धिमाहकिं चेति। ज्ञातृत्वं - ज्ञानसंबंधः । आदिशब्देन ज्ञात्रादेः परिग्रहः । विषयातिरिक्तस्य सत्यस्य करणस्याभावेपि सिद्धिर्न भवतीति भावः ।\nअसत्वं च मुपलक्षणत्वं विषयस्याभ्युपगम्य परिहृतं । अथानभ्युपगम्य परिहर्तुमनुवदतियत्विति ।स्वप्रकाशेन ज्ञानेन ज्ञानविषयर्योयुगपदेव ग्रहान्नविषयज्ञानत्वरूपमूललक्ष्यत्वं ज्ञानस्यास्ति । अनुव्यवसायपक्षेपि विशेषणज्ञानस्य । हेतुत्वान्नास्तीत्यर्थः । उपलक्षणत्वांगीकारेपि भ्रमविषयस्य सत्वेनासत्वाभावात्परिहरतिअभ्युपगम्यापीति। सर्वथेति। स्वरूपतो न मिथ्यात्वं । किं तु प्रतिपन्नदेशकालयोरित्यर्थः ।सामान्येति। देशकालविशेषान्निर्धारण सामान्यमिति भावः । आदिशब्देन क्रियागुणादिः ।दूषणांतरमहरजतेत्यादिना। किं रजतज्ञानमिति ज्ञानेन सत्यस्योपलक्षणतया हेतुन्वमुच्यते उत \nशुक्तिरजतज्ञानमिति ज्ञाने इति विकल्पमभिप्रेत्य प्रथमे; दोषमाहरजतज्ञानमिति। रजतज्ञानमित्यत्र रजतत्वेनोपलक्षणता स्यादिति सत्यमेवोपलक्षणमित्यर्थः । द्वितीय आहशुक्तिरजतेति। किं शुक्तिरजतज्ञानमित्यत्र शुक्तिपदस्य सप्तम्यततया ज्ञानान्वयेन शुक्तिविशेष्यकं रजतत्वप्रकारं ज्ञानमिति विवक्षितं उत शुक्तिपदस्य षष्ठ्यंततया रजतपदान्वयेन शुक्तिनिष्ठतया प्रतीयमानं यद्रजतत्वं तस्य ज्ञानमिति विवक्षितमिति विकल्पमभिप्रेत्य आद्य आहशुक्तिरजतत्वेति। द्वितीये शुक्तिगतेति विशेषणविशेष्य तत्संबधादित्यादि शब्देन विशेषणग्रहः असत्यस्य सत्यसिद्धि हेतुत्वं नास्तीत्युक्तं । इदानीं तदभ्यपगम्यापि शास्त्राद्सत्यब्रह्मसिद्धिर्न संभवतीत्याहयद्यपि चेति । असत्यानामिति। प्रतिबिंबादीनामन्वयव्यतिरेकनियमहेतुसामर्थ्यादेव सर्वत्र प्रमाणाभाव प्रयुक्तासत्वशंका निवर्तकप्रमितिहेतुत्वं । न तु यदृच्छासंवादिलिंगवदनियम इत्यर्थः ।तथापीति। प्रमाणांतरसंवादेन विना सत्यमेव ब्रह्म सिद्ध्यतीति निर्धारणं न संभवति । असत्यभूतस्य शास्त्रस्य ब्रह्मसिद्धेःप्रति बिंबवदन्यत्रान्वयव्यतिरेकादर्शनादित्यर्थः ।अदर्शनादिति। प्रत्यक्षादि प्रमाणभावादित्यर्थः । नन्वेवमपि बाष्पारोपित धूमाद्वह्निसिद्धिरिव सत्यस्यापि ब्रह्मणस्सिद्धौ न विरोध इत्यत्राहसंभावनेति। मानाभावप्रयुक्तासत्वशंकानिवर्तकत्वाभावादित्यर्थः । ननु सत्यब्रह्मसिद्धौ न संभावानामात्रं किं तु\"\"वेदान्तविज्ञानसुनिश्चितार्था'' (तै - महाना) इत्यादि प्रमाणैस्सत्य ब्रह्मसिद्धिहेतुत्वं निश्चीयते । सोपसर्गेणात्र विपर्ययव्यवच्छेदादित्याहअसत्यादिति। तेषामपि प्रमाणानामसत्यतया तैः ब्रह्मसिद्धिजनकत्वस्यासत्यास्याप्ति शंकिततया सत्यब्रह्मसिद्धिजनकत्वनिर्णयो न सिद्धयतीत्यर्थः ।\nननु बाधाभावाद्ब्रह्मसिद्धिस्संभवतीत्यत्राहबाधेति। मिथ्याभूत बाध प्रतिबंधस्या विशेषादित्यर्थः ।मिथ्याभूतेति। एवं च ब्रह्मणः असत्यत्वं प्रपंच सत्यत्वं स्यादिति भावः ।तथापीति। तयोस्सत्यत्वे ऽसत्यत्वे वा न विरोध इति भावः ।उक्त दोषेति। ब्रह्मणो मिथ्यात्वप्रसंग इत्यर्थः ।ब्रह्माधीनेति। मिथ्याभूतयोर्वृत्ति साक्षिणोः प्रकाशाधीनसिद्धित्वं वाच्यं तत्र ब्रह्मनान्यत्प्रकाशांगीकारे ऽनवस्थाप्रसंगात् ब्रह्माधीनसिद्धित्वं वक्तव्यं । तथा च विषयमिथ्यात्वात् ब्रह्ममिथ्यात्वं स्यादित्यर्थः । मिथ्याविषयत्वं - मिथ्याभूतप्रपंच - विषयत्वं । मिथ्यावेद्यत्वंमिथ्याभूतशास्त्र वेद्यत्वमित्यर्थः ।तुल्यमिति ।रज्जुसर्पज्ञानादिष्वतिशेषः ।स्वप्नादिष्वितिसाधारणस्य सत्वादिति भावः ।विषयित्वाभाव इति। तस्य ज्ञानस्वभावत्वादिति भावः ।अत्रापीति। अन्यथाख्यातिपक्षेपि विषयस्य यत्र क्वापि सत्वादिति भावः । यथाकथंचित्सत्वमेव प्रदर्शयतितदुक्तमिति।\nभिन्ने जन्मांतरेवेति । वा शब्देन तदानीं वेति गम्यते । स्वप्नज्ञानस्येत्युपलक्षणं भ्रांतिमात्रस्येत्यर्थः ।\nतावतापीति । प्रतिपन्नोपाधावभावेति। तन्निष्ठतया ज्ञानविषयत्वं सत्यमेवत्यर्थः । अख्यात्यपीत्यादिपदेन यथार्थख्यातिग्रहः ।असत् ख्यातित्वस्येति। रजताविषयत्वादे(र) सत्यत्वांगीकारेप्यसद्विषयत्वं सदित्येव त्वयेष्टव्यं । अन्यथा मिथ्यात्वपक्षस्यैवानुपपन्नत्वादिति भावः । न तु रजताभावे रजतविषयत्वमनुपपन्नं । सतोऽविषयत्वे असद्विषयत्वमनुपपन्नत्वादंगीक्रियते इत्यत्राह उपपन्नेति । एवमपि विषयस्य सत्वे तद्विषयत्वमसदिति नियमो भग्न इत्यसद्विषयक लिंग ज्ञानादेवानुमितिरित्यर्थः ।किंतत इति। स्वरूपेण सत्यत्वस्यानपायादित्यर्थः ।निर्विशेषेति। प्रतिबंधकतासत्यता ज्ञानाभावादिति भावः ।ततश्चेतिब्रह्मसदिति निश्चयस्य प्रमात्वनिश्चयाधीनत्वायान्निश्च संभवीदिति भावः ।नचेति। धियमधिरोहेत्यर्थः । तदेवोपपादयतिएकप्रहारेणेति। प्रपंचेन सहैव सप्रामाण्यस्य शास्त्रस्यापि मिथ्यात्वेन ज्ञायमानत्वादिति भावः ।अन्यथेति।शास्त्रतत्प्रामाण्ययोः मिथ्यात्वेन ज्ञानाभावे शास्त्रप्रामाण्य भेदरूपभेदवत्वज्ञानादित्यर्थः । नन्वद्वैत प्रामाण्यस्यासत्यत्वेपि प्रामाण्यस्य सत्यत्वमारोपितलिंगहेतु प्रामाण्यस्यापि (मिथ्यात्व) मिति वैषम्याच्छास्त्रात्सत्यब्रह्मसिद्धिरिति कस्यचिन्मतं निरस्यति ।एतेनेति। प्रामाण्यस्याप्येक प्रकारेणबाध्यत्वादित्यर्थः ।वाष्पादिति। धूमो न भवति बाध ज्ञानेप्यैपाधिक धूम भ्रमाद्वह्न्यनुमित्य भावादित्यर्थः ।यत्विति। अत्रपि बाधो निषेधः। कारण दोषेति। इयं प्रतीतिस्तद भाववति तद्गोचरा दुष्टकारणजन्यत्वादिनुमानद्वारा विषयाभाव प्रतीतेस्संभवाद्बाधकज्ञानं सिद्धमित्यर्थः ।दुष्टकारणेत्यादिपूर्व मेवव्याख्यातं ।\nअनैकांत्यमुक्तमितियदृच्छासंभवादि लिंगभ्रमादिभिरुक्तमित्यर्थः ।संवादकांतरेतिअत्र निश्चयो न हेतु प्रविष्टः तथाच संवादकांतराभावे सति दुष्टकारणजन्यत्वं हेतुरित्यर्थः । संवा तुसाक्षादिति। दोषज्ञानादनुमितिद्वारा न बाधः अपि तु वाक्याद्बाधः प्रत्यक्षतो दृश्यत इत्यर्थः । नन्विद्यादोषमूलत्वेपि वक्तृभ्रमादि देषजन्यत्वाभावान्माध्यमिकवाक्यवैषम्यात् वेदस्य न बाधइत्यत्राहदोषेति।अन्यथादुष्टेंद्रियादेरपि वक्तृदोषाभावात्प्रामाण्यप्रसंगादिति भावः । व्यावहारिकं प्रामाण्यं दूषयतिकिमिति ।तथैवेति। अप्रामणिकत्वेपि प्रमाणत्वेन स्वीकारात्तत्प्रमाणस्य प्रमाणिकवत्प्रतिभासमानत्वमस्त्विति भावः ।मया तथानभ्युपगतत्वाद्व्यावहारिक प्रामाण्यं तत्र नास्तीत्याहत्वदिति।इत्यादीन्यपीतिस्वारसिक बाधाभावाद्यौक्तिकस्य \nतुल्यत्वान्निरस्तानीत्यर्थः । दुरूपपादमित्यत्र दुरूपपादा च दुरूपपादंचेति विग्रहे अन्यथा\"\"नपुंसकमनपुंसकैकवच्चान्यतरस्यां''(अष्टा - 1 - 2 - 6 - 9) नपुंसकस्यैकशेषः एकवचनं च अपौरुषेयत्वं हि वक्तृदोषाभावमुखेन प्रामाण्यं सत्यस्यैव सतः प्रयोजयति । नासत्यस्या अन्यथा घट पदेऽ ध्यस्तजडपदस्य भ्रांतिजनकस्य वक्तृदोषाभावात्प्रामाण्यप्रसंगात्तस्माद्वैदस्यासत्यत्वे सत्यब्रह्मसिद्धिर्नस्यादित्यकामेनापि सत्यत्वमभ्युपेत्यमित्याहसत्यादेवेति।\nइति श्रीकुशिककुलसुधाकरस्य वेदान्तचार्यस्य भागिनेयेन वत्सजलधिकौस्तुभनृसिंहगुरुसुतेन नृसिंहराजेनकृतायां शतदूषणीटीकायां त्रिंशो वादस्समाप्तः ।।"
              }
            ]
          },
          {
            "verse_number": 31,
            "original_text": "31 जीवन्मुक्तिभङ्ग वादः",
            "commentaries": [
              {
                "author": "Vedanta Desika (original text)",
                "commentary": "31 ---\n \n  \"31 जीवन्मुक्तिभङ्ग वादः\" \nशतदूषणी ।। एकत्रिंशो वादः ।  \n  \nअन्ते विरोधिजनसङ्क्रमणीयसर्व  \nपूर्वोत्तराधनिवहप्रतिबन्धकेन ।  \n  \nयद्व्यानसन्ततिलताप्रथमाङ्कुरेण  \nमुक्ता इवात्र मुनयः स गतिस्स्वयन्नः ।।  \nसमन्वयाधिकरणभाष्ये परेषां सयूध्यकलहमुपक्षिप्य जीवन्मुक्त पक्षः प्रतिक्षिप्तः, तदेवात्र पूर्वापरसङ्गतेर्व्याकुर्मः ।  \n  \nयदाहुः - ब्रह्मात्मैक्योपदेशपरतत्वमसिवाक्यश्रवणजनिततत्वाध्यवसायादेव जीवन्नपि मुच्यते पुरुषः, ज्ञानस्यैव स्वाभाविक मोक्षप्रतिबन्धनिवर्तकत्वात्, तस्यच निष्पन्नत्वात्; बाधातिरिक्तायाश्च विरोधिनिवृत्तेरभावात् ।  \n नहि रज्जुयाथात्म्यज्ञानातिरेकेण मिथ्याभूतसर्पभयनिवृत्तेः सर्पविनाशोऽप्यपेक्षितः ।  \n नच शरीरदेस्सत्यत्वमिच्छामः, येन ज्ञानमात्रान्न निवर्तेत ।  \n श्रूयतेच - \"तमेवं विद्वानमृतइह भवति' \"तमेव विदित्वाऽतिमृत्युमेति' \"यदा सर्वे प्रमुच्यन्ते कामा येस्य हृदि स्थिताः ।  \n अथ मर्त्यो मृतो भवति अत्र ब्रह्म समश्नुते' इति ।  \n जीवन्मुक्तिशब्द एव च क्वचित्पुराणेषु पठ््यते \"जीवन्मुक्ता भवन्ती' त्यादि ।  \n यः पुनर्जीवन्मुक्तस्यापि यथापूर्वं देहाद्यनुबन्धः, सोपि दग्धपटवन्नबन्धकः; स्वयमेवच कदाचिच्चक्रभ्रमस्वप्नादिवदत्यन्तप्रतिभासलयमेष्यति ।  \n \"कुर्वन्नेवेह कर्माणि जिजीविषेच्छतं समाः' \"न कर्म लिप्यते नरे' \"यस्य नाहङ्कृतो भाव' इत्यादिभिर्ब्रह्मविदां कर्मालेपोपदेशश्च जीवन्मुक्तिमन्तरेण न घटते ।  \n \"तस्यकार्य न्नविद्यत' इति सर्वोपायानुष्ठाननिवृत्तिरपि तेषान्तदैव मुक्तिमावेदयति ।  \n अतो वयन्निर्गुणब्रह्मविदस्सर्वस्वैरयोग्याः - इति ।  \n  \nअत्र ब्रूमः - यदुक्तं ज्ञानस्यैव मोक्षप्रतिबन्धकनिवर्तकत्वात्तस्य च निष्पन्नत्वात्तदानीमेवासौ मुक्त इति; तदसत्, असकृदावृत्तस्या प्रयाणादनुवृत्तस्य ज्ञानविशेषस्य मुक्तिसाधनत्वस्थापनात्; तस्य च प्रक्रान्तस्याप्यन्तिमप्रत्ययसावधिकत्वेन निश्शेषनिष्पन्नत्वाभावात् ।  \n भवतुवोपायभूतज्ञानं निष्पन्नम्, तथापि तदानीमेव फलसिद्धिरिति नायन्नियमः, स्वर्गादिसाधनेषु सगुणानुष्ठितेषु यज्ञादिष्विव प्रतिबन्धकेन फलविलम्बोपपत्तेः ।  \n नच प्रतिबन्धकमपि मिथ्यात्वाविशेषात्तत्वज्ञानेनैव निवृत्तमिति वाच्यम्, तथासति जीवनादेरपि निवृत्तिप्रसङ्गेन जीवन्मुक्तिवाचोयुक्तेरेवायुक्तेः ।  \n शरीरादि मिथ्यात्ववर्णनदूषणमपि विस्तरेणान्यत्र द्रष्टव्यम् ।  \n इहामृतत्व श्रुत्यादिकमपि प्रत्यक्षादिविरोधात् बहुविधश्रुतिस्मृत्यादिविरोधाच्च उत्तरपूर्वाधाश्लेषविनाशरूपमुक्तिकल्पावस्थाविशेषाभिप्रायमिति व्यवस्थाप्यते ।  \n एतदभिप्रायेण हूयुक्तं महाभारते - \"मुक्तानां लक्षणं ह्मेतद्यच्छ्वेतद्वीपवासिनामि' ति ।  \n \"अत्र ब्रह्म समश्नुत' इत्येदपि समाधिदशाभाविब्रह्मानुभवपरम् ।  \n नच सैव साक्षाद्ब्रह्मप्राप्तिः, अस्या नुकलं विच्छेदात्; अपुनर्विच्छेदस्य निरवशेषब्रह्मानुभवस्य सिषाध यिषितत्वात् ।  \n  \nयत्तु यथा पूर्वं देहानुबन्धस्य दग्धपटवन्नबन्धकत्वमिति, तदपि स्वहृदयविसंवादेनोक्तम् ।  \n नहि तत्वमस्यादिवाक्य श्रवण समनन्तरमप्यनुवर्तमानदेहेन्द्रियादिभिर्दुःखादिकं न जायेत ।  \n काचेयं जीवन्मुक्तिः? किं जीवत एव देहादिभेदनिवृत्तिः, उत तत्प्रतिभासस्य, अथ तदधीनप्रवृत्तेः, यद्वा तन्मूलपुण्यपापादेः, अथवा तत्प्रयुक्तसुखदुःखादेः, यद्वान्यस्य कस्यचिदिति ।  \n नाद्यः, व्याघातात्; जीवनस्य शरीरादिसम्बन्धात्मकत्वात् ।  \n सशरीरत्वं बन्धः, अशरीरत्वं मोक्ष इति त्वयैव श्रुतिभिरुपपादितत्वात् ।  \n अथ सशरीरत्वप्रतिभासे सत्यपि बाधात् सशरीरत्वं निवृत्तमिति न विरोध इति चेत्? सशरीरत्वे निवृत्ते कथमशरीरस्य सतो जीवन्मुक्तिः? अजीवतोपि हि मुक्तिः सशरीरत्वरूपमिथ्यार्थाध्यवसाय निवृत्तिमात्रात्मा, नतु त्वन्मते तदधिका वस्तुस्वरूपनिवृत्तिरिति जीवन्मुक्तेरजीवन्मुक्तेश्च न विशेषं पश्यामः ।  \n सशरीरत्वप्रतिभासबाधेपि द्विचन्द्रज्ञानादिवत्तदनुवृत्त्या विशेष इति चेन्न; - त्वत्पक्षे बाधितानुवृत्त्यसम्भवस्योक्तत्वात् ।  \n प्रत्यक्षविरोधाच्च ।  \n निवृत्तावप्यनुवृत्तवद्भातीति चेन्न; - स्वरूपतो नित्यनिवृत्तस्य प्रतिभासमात्राधीन सिद्धितया भिमतस्य प्रतिभासानुवृत्तौ निवृत्तिवचनायोगात् ।  \n न द्वितीयः, बाधादेव, जीवनविरोधाच्च ।  \n नच देहादिभेदप्रतिभासा त्यन्तनिवृत्तौ जीवनन्नाम किमपि ।  \n नच सुषुप्तवदसौ जीवन्मुक्तो निवृत्तप्रतिभास एव प्राणिति,तथासति यथापूर्वं प्रवृत्तिविरोधात् ।  \n अत एव न तृतीयः ।  \n  \nनच यत्किञ्चित्प्रवृत्तिशून्यं कञ्चिदद्वैतंनिष्ठं पश्यामः श्रृणुमोवा ।  \n प्रतिष्ठिताद्वैतविज्ञानैरेवहि भवत्सिद्धान्त ग्रन्धकन्थाशतानि निर्मितानि ।  \n नापि चतुर्थः, जातिवर्णाश्रमाद्युपाधिकानां विधिनिषेधानां ब्रह्मविदोप्यनुवर्तनीयत्वस्य \"\"नाविरतो दुश्चरितात्''   \n\"\"नियतस्य तु सन्न्यासः कर्मणो नोपपद्यते ।  \n मोहात्तस्य परित्यागस्तामसः परिकीर्तितः ।  \n'' इत्यादिभिस्सिद्धत्वात् ।  \n अलेपकमतभङ्गेचास्य प्रपञ्चो ग्राह्यः ।  \n अथ मन्यसे अबुद्धिपूर्व केषु न लेप इति, अस्त्वेवं; तथापि नासौ मुक्तः, बुद्धिपूर्वैः   \nप्रारब्धैश्च बन्धानुवृत्तेः ।  \n एतावन्मात्रजीवन्मुक्तेरश्लेषश्रुतिवशेनास्माभिरपीष्यमाणत्वात् ।  \n अत एव न पञ्चमः, प्रामादिकैः कर्मभिः ब्रह्मविदां फलारम्भानभ्युपगमात् ।  \n बुद्धिपूर्वैः प्रारब्धैश्च फलस्य प्रत्यक्षादिसिद्धस्य दुरपह्नवत्वात् ।  \n अनिर्वचनीयत्वादिमात्रेण तदपह्नवे तत्वज्ञानात्प्रागपि वस्तुतो मुक्तत्वेन जीवन्मुक्तिपर्वकल्पनानुपपत्तेः ।  \n नापि षष्ठः, अन्यस्यापि निवृत्तिः जीवनविरोधिनी नवा? आद्ये विरोधादेव जीवन्मुक्त्यसम्भवः ।  \n द्वितीयेपि जीवनाविनाभूत दुःखादेरेवावर्जनीयत्वान्न मुक्त्युपपत्तिः ।  \n अन्ततो अविद्याशेषमन्तरेण जीवनानुपपत्तिः ।  \n तच्छेषेच मुक्त्यनुपपत्तिः ।  \n  \nईश्वरावताराणामिव ब्रह्मविदामपि जीवतान्दुः खाद्यभिनयमात्रमिति चेत्? हन्त स्वानुभवविरुद्धं धार्ष्ट्यम् ।  \nशक्यञ्चेदं सर्वैर्वक्तुम् ।  \n नच स्वपर प्रयोजनविरहे मन्दोपि कश्चित्प्रवर्तेत ।  \n नच मुक्तस्य लीलाप्रसङ्गमप्यनुमन्यसे, जक्षदादिवाचामेव भक्षणात् ।  \n अतो जिवतिचेन्न मुक्तः, मुक्तश्चेन्नजीवतीति न कथञ्चिदपि जीवन्मुक्तिस्सम्भवतीति ।  \n  \nयत्तु चक्रभ्रमादिदृष्टान्तेनानुवृत्तांशस्य स्वयमेव विलय इति, तदप्यहेतुकविनाशाद्यनुपपत्त्या बाधितानुवृत्तिभङ्गे निरस्तम् ।  \n  \nयत्पुनरलेपोपदेशो जीवन्मुक्तिमन्तरेण न घटत इति, तदपि प्रामादिकविषयत्वस्थापनादेव परिहृतम् ।  \n \"\"तस्य कार्यं न विद्यत'' इत्यादिसर्वोपायानुष्ठाननिवृत्तिवादाश्च मुक्तविषयतया समाध्यवस्था विषयतया च यथासम्भवं व्यवस्थाप्याः ।  \n अन्यथा ब्रह्मविदामेव यावज्जीवानुष्ठानस्य निषिद्धपरिहारस्य च श्रुतिस्मृतिसिद्धस्य बाध प्रसङ्गात् ।  \n  \nकिञ्च निर्गुणविषयत्वाभिमतसद्विद्यानिष्ठस्यैव \"\"तस्य तावदेव चिरं यावन्न विमोक्ष्ये अथ सम्पत्स्य'' इति शरीरपातमात्रमपेक्षते मोक्ष इति विळम्बावधिमुपदिशन्ती श्रुतिरेव जीवन्मुक्तिं वारयति ।  \n तथा \"\"नह वै सशरीरस्य सतः प्रियाप्रिययोरपहतिरस्ति, अशरीरं वा व सन्तं न प्रियाप्रिये स्पृशत'' इति श्रुतिमप्यधीमहे ।  \n अत्राशरीरत्वञ्च कर्माधीनशरीरवैधुर्यमित्यन्यत्र स्थापितम् ।  \n आपस्तम्बेनोपासनगत्यादिविषयबहुविधाध्यात्मशास्त्रार्थतत्वपारदृश्वना निराकृतेयं जीवन्मुक्तिः - \"\"वेदानिमं लोकममुंच परित्यज्यात्मान मन्विच्छेत्, बुद्धे क्षेमप्रापणम्, तच्छास्त्रैर्विप्रतिषिद्धम्, बुद्धे चेत् क्षेमप्रापणमिहैव न दुःखमुपलभेत, एतेन परं व्याख्यात'' मिति ।  \n एतेन - निर्विशेषवादिनां जीवन्मुक्तिनिराकरणेन, तत्कल्पितं निराकरणीयं सर्वं तुल्यन्यायतया निराकृतमित्यर्थः ।  \n अतः प्रत्यक्षश्रुति स्मृत्यादिविरोधात्, स्वैराभिलाषिभिः स्वैरजनसङ्ग्रहश्रद्धाव्यामुग्धैर्वाकल्पितेयं जीवन्मुक्तिरिति प्रत्यक्षीकृतस्वदुःखैर्मुुमुक्षभिरुपेक्षणीयेति ।  \n  \nइति शतदूषण्यां जीवन्मुक्तिभङ्ग एकत्रिंशोवादः ।  \n (31)"
              },
              {
                "author": "Nrisimharaja",
                "commentary": "31 ---\nपूर्ववादे वेदान्तानां तत्र ज्ञान हेतुत्वा सम्भवो उक्तः । इह तत्वज्ञान मात्राज्जीवमुक्तिर्न संभवतीत्यभिप्रायेण वादार्थं संङ्गृह्णातिःअत इति। पूर्वोत्तराधनिवहस्य प्रतिबन्धकः तत्फलोत्पत्ति प्रतिबन्धक इत्यर्थः ।तदधिगमोत्तर पूर्वाधयोरश्लेष विनाशा (ब्र.सू.4.1.13)वित्युक्तेः मुक्ता इत्यनेन वादार्थ संङ्ग्रहः । जीवन्मुक्ता न भवन्तीत्यर्थः । स्वयमित्युपायान्तरस्थान स्थित इत्यर्थः । पूर्वापरवादानां प्रथमसूत्र भाष्याभिप्राय विवरणत्वात्संमन्वय सूत्रस्थ जीवन्मुक्ति भङ्गभाष्य विवरणस्य कः प्रसङ्ग इत्यत्राहः - समन्वयेति। पूर्वत्र वेदान्तवाक्यैस्तत्वज्ञान रूप कारणं दुर्घटमित्युक्तं । इदानीं तत्कार्यं च न संम्भवतीत्यच्यत इति भावः ।ज्ञानस्यैवेतिजीवस्य ब्रह्मभावो हि मोक्षः । स च स्वाभाविक एव । तादृशस्यापि कर्णचामीकरवदविद्या वशाहतात्विका प्राप्तिरित्यप्राप्ति हेतुत्वेनाज्ञानं प्रतिबन्धकं तन्निवृत्ति ज्ञानमात्राद्भवतीत्यर्थः नन्वविद्यनिवृत्तिः मोक्षः ज्ञानेन तु मीथ्याभूतस्य बाध एव न निवृत्तिरिति कथं ज्ञान मात्रान्मुक्तिरित्यत्राहबाधेति। ननु ज्ञानेना ज्ञान निवृत्तावपि प्रतिबन्धक ध्वंसासिद्धेः कथं मोक्ष इत्यत्राहःनहीति।। सत्यसर्पस्थल एव भयादि निवृत्तेर्मुद्गरादिजन्य सर्पविनाशापेक्षा । मिथ्या सर्पस्थले रज्जुयथात्म्य ज्ञानादज्ञान निवृत्तिमात्रमपेक्षितं । एवमिहावीत्यर्थः । ननु कथं ज्ञानमात्रादिना निवृत्तिस्याच्छरीरादेस् सत्यत्वादित्यत्राहःन चेति। मिथ्यात्वे प्रमाणमाहः - श्रूयते चेति। ज्ञानमात्रान्निवृत्तिरिति शेषः तदन्यथानुपपत्त्या शरीरादेर्मिथ्यात्वं कल्प्यमिति भावः । यद्वा जीवन्मुक्तौं प्रमाणमाहःश्रूयत इति । तमेवमिति। विदित्वैवं नान्वयादन्य निरवेक्षज्ञानादेव मोक्षश्रुतेर्जीवितं एव मोक्षस्सिद्ध इत्यर्थः ।यदेति । अथेति ।ज्ञानान्तर्योक्तेरिहेति वर्तमान शरीर एवेत्युक्तेश्च जीवत एव मुक्तिरिति गम्यते । ननु यदि मुक्तावपि देहाद्यनुबन्धानुवृत्तिस्तर्हि पश्चादपि कथमत्यन्त निवृत्तिरित्यत्राहस्वयमेवेति । कुर्वन्नेवेति। ब्रह्मनिवदोऽपि संसार हेतुकर्मानु ज्ञानादलेपोष देश इत्यर्थः । शिवमुक्तिमन्तरेणेति अमुक्तस्यापहहतपाप्मत्वा योगादिति भावः ।मुक्तिमावेदयतीति। अमुक्तस्य कार्यशतवत्वादंततो मुक्तिसाधनकर्यस्य सत्वादिति भावः ।सर्वस्वैरयोग्या इति। मुण्डभिक्षुभिर्जीव मुक्ति समर्थनं परहारादि निषेवणार्थमिति गम्यते । अविधेयज्ञानस्य साधनता नास्तीति सिद्धान्त माहःअत्र ब्रूम इति । स्थापनादिति। अविद्येय ज्ञानभंग इत्यर्थः । अविद्येय ज्ञानस्य साधनता मभ्युपेत्याहःभवतुवेति। फलविळंबोपपत्तेरिति । तवापि प्रारब्धकर्म प्रतिबंधवशादेव निश्शेषा विद्या निवृत्त्यभाव इत्यर्थः । सगुणं - सांगं ।तथा सतीति। मिथ्यात्वाविशेषादिति भावः । प्रतिबन्धाकानां मिथ्यात्वमप्य सिद्धमित्याहःशरीरादितिनन्वमतमित्यादि श्रुतेः का गतिरित्यत्राहः - इहेति। ग्रावाणप्लवनादि श्रुतिवदिति भावः ।श्रुतिस्मृतीति । \"निदिध्यासित्यः' (बृ.4.4.5)\"तस्य तावदेवचिर''( ) मित्यादि श्रुतिः ।बुद्धे चे(आ.ध 2.25.14)दित्यादि स्मृतिः ।अश्लेषविनाशेति। तत्सकंल्पाभि प्रायं ननु मुक्तानां लक्षणमित्यभिप्रायः । वचनेन जीवतोऽपि मुक्तिप्रतीतेरित्यत्राहःएतदभिप्रायेणेति।सिसाधयिषितत्वादिति। मुमुक्षुणा सिषाधयिषितस्य मुक्तित्वादिति भावः । स्वहृदय विसंवादमेव दर्शयतिःनहीति।\"मञ्चे शयाना दृश्यन्ते किंच भेषजकांक्षिणः''इति बहुलमुपलंभादिति भावः । द्वितीयादि विकल्पेषु निवृत्तिरित्यध्याहारः । चतुर्थे निवृत्तिरनुप(त्य)पत्तिः ।व्याघातादिति। शरीरसंबन्धतन्निवृत्योर्बंध मोक्षयोश्च परस्परं व्याघात इति व्याघात द्वयं विवक्षितं । इदं च क्रमेण जीवनस्येत्यादि पंचम्यन्त हेतुद्वयेनोपपाद्यते ।श्रुतिभिरिति।न ह वै सशरीरस्य (छां.8.1.2.1) अशरीरं वाव सन्तमित्यादिभिरित्यर्थः । द्वितीय व्याघात परिहारं शंकतेःअथेति। स शरीरत्व निवृत्तौ परममुक्यपेक्षया जीवन्मुक्तेः को भेद इत्यपेक्षायां प्रतिभासो विशेष इत्याहःसशरीरत्व प्रतिभास इति।कथमिति शरीर संबन्धस्यैव जीवनत्वादिति भावः । मुक्त्योरविशेषापत्ति दूषणान्तरमाहःअजीवतोऽपिहीति।मुक्ति सामान्यरूपे सिद्धे हि जीवमुक्तिरिति विशेषो वाच्यः । अतः शरीरनिवृत्तिरिति वाच्यं । ततश्च परम मुक्तौ प्रतिभासनिवृत्त्यतिरेकेण शरीर निवृत्त्य भावाज्जीवन्मुक्तावपि प्रतिभायानिवृत्तिर्वाच्या । ततश्चो भयोरविशेष इत्यर्थः । मिथ्याध्यवसायः मिथ्याभूतस्यार्थस्याध्यावसायः बाधात्प्रति भासोऽपि विषयेण सहैव निवृत्तः तथापि प्रतिग्रासान्तरौत्पत्त्या प्रतिभासानुवृत्तिर्युज्यते । अप्रामाण्याध्यवसाय लक्षणबाधे सत्यपि द्विचन्द्रज्ञानानुवृत्तिवदित्युच्यर्थः ।प्रत्यक्षविरोधाच्चेति। नाद्य इत्यनेनान्वयः । अविरोधं शङ्कतेनिवृत्तावपीति । बाधादेवेति। प्रत्यक्षविरोधादित्यर्थः ।न चेति। जीवनस्य तद्व्याप्तत्वादिति भावः ।किमपीति। देहसंबन्धो वा प्राण संबन्धो वेत्यर्थः ।तथा सतीति। सुषुप्तवदेवेति भावःअत एवेति। प्रत्यक्षविरोधादेवेत्यर्थः । तदेवोपयादयतिःन चेति । नाविरत इति। प्रज्ञानेनैनं ब्रह्म नैवाप्नुयादिति ज्ञानवत एव पापसंबन्धो पपत्तेरिति भावः । ननु कर्मणां सन्न्यासस्य शासनान्नैतद्युक्तमित्यत्राहः - नियतस्यत्विति। सन्न्यासः । त्यागः । त्यागवचनं काम्य परमिति भावः । ननु नाविरत इत्यादि वचनं ब्रह्मविदामेवेत्यत्राहःअलेपकेति। तत्र हेतुमाहःबुद्धिपूर्वैरिति। नन्वबुद्धिपूर्वाश्लेषमात्राज्जीवमुक्ति रिष्यत इति चेतत्राहःतावन्मात्रेति। ननु प्रत्यक्षसिद्धस्यापि परमार्थत्वाभावान्मुक्तिरित्यत्राहःअनिर्वचनीयत्वादिति । न च मुक्त्युपपत्तिरिति। दुःखविरोधिन एव मुक्तित्वादिति भावः । नन्वस्य निवृत्तिर्जीवना विरोधिन्येव । न च जीवनाविनाभूत दुःखादि प्रसङ्गः । जीवनस्य दुःखाद्य प्रयोजकत्वान्नापि प्रत्यक्ष विरोधः अभिनयमात्रादिति शङ्कतेःईश्वरेति। किं च स्वार्थमभिनयः परार्थंक । यद्वा निष्प्रयोजनं नाद्य इत्याहः - न चेति। सुख दुःखादिरहितस्य स्व प्रयोजनासंभवादिति भावः । अभिनयादि शक्तिस्तस्मिन्निष्ट साधनता ज्ञान मित्यर्थः । द्वितीय आहःनापीति। न हि निर्विशेष ब्रह्म साक्षात्कारवतोर रूपभेदबुद्धिवदुपकार बुद्धिर्वा संभवतीति भावः । तृतीय आहःन च स्वेति।\nननु सिद्धान्ते मुक्तस्य\"जक्षन् - क्रीडन् - रममाण'' (छां.8.12.3)इति व्यापारोङ्गी क्रियते तद्वदत्रास्त्वित्यत्राहःन च मुक्तस्येति।\nसिद्धान्ते मुक्तस्य जन्यसुखांगीकाराद्युक्तं तव तु निर्विशेषवादिनो भेदबुद्धि विरोद्धेति भावः ।भक्षणादिति। अप्रमाणत्वादित्यर्थः । ननु जीवद्दशाविषयत्वान्न मुक्तविषयत्वमित्यत्राहःसमाधीति। तत्काले कर्तव्यान्तराभावादिति भावः । एवं संकोचे प्रमाणमाहः - अन्यथेति । \"नाविरतो दुश्चरिता''( ) दित्यादि सिद्धात्वादित्यर्थः । जीवन्मुक्त श्रुतिरेव निषेधतीत्याहःनिर्गुणेति। उक्तश्रुत्यालब्धार्थमाहःशरीरपातमिति । अधीमह इति। शरीरवतो मुक्तिनिषेधस्य वाचनिकत्वा तद्वतो मुक्तिवचनमनधीतत्वमापदयतीति भावः । नन्वीश्वरस्यापि प्रियाप्रिय स्पर्श प्रसङ्ग इत्यत्राहःअत्राशरीरत्वं वेति।\nजीवन्मुक्तेरभ्युपगमात्तन्निषेधो न युक्त इति चेन्न । तदभिप्रायवेदि तत्सूत्रवृत्तिकृद्बोधायन शिष्येण निराकृतत्वान्न वेदाचार्यस्य साभि प्रेतेत्याहः - आपस्तम्बेनेति। बुद्धे क्षेम प्रापणं (2.25.14) ब्रह्मज्ञानेजाते सति मुक्तिरित्यर्थः । शास्त्रस्य ता ( +)चिर( ) शास्त्रैर्विरुद्धमित्यर्थः । प्रत्यक्ष विरोधोपित्याह - बुद्धे चेति ।\nवत्सकुलजलधिकौस्तुभ नृसिंह गुरुसुतेन सिंहदेवेन कृतायां शतदूषणीटीकायां एकत्रिंशोवादस्समाप्तः ।।"
              }
            ]
          },
          {
            "verse_number": 32,
            "original_text": "32 जीवन्मुक्तिभङ्गो वादः",
            "commentaries": [
              {
                "author": "Vedanta Desika (original text)",
                "commentary": "32 ---\n \n  \"32 जीवन्मुक्तिभङ्गो वादः\" \nअथ द्वात्रिंशो वादः  \nयदधिकरणमेतद्यद्विधेयं यदर्थं यत उदितमपीति प्रोच्यते यद्वि विश्वम्् ।  \n  \nतमजमजडमन्तर्यामिणं सर्वजन्तोः निरवधिमहिमानं देवमाराधयामः ।।  \nयदाहुः - य इह निर्विशेषचिन्मात्रब्रह्माविद्याविवर्तरूपाणां तत्तत्पदार्थानां तत्वोपदेशपरेषु वाक्येषु ब्रह्मणा सह सामानाधिकरण्यनिर्देशः स बाधार्थ एव, अर्थान्तरासम्भवात् तस्यैव विवक्षितत्वात् ।  \n तथाहि - अन्धकारादिषु स्थाणुमविशिष्टमवलोक्य यश्चोर इति मुह्यति तं प्रति तत्वदर्शी कश्चिद्वदति त्वद्द्ष्टश्चोरः स्थाणुरिति ।  \n तस्य कोर्थः? चोरत्वाभिमानविषयः ते न चोर इति ।  \n नहि कल्पान्तरादिष्वपि चोरस्यैव स्थाणुत्वं स्थाणोर्वा चोरत्वं प्रतीतिमधिरोहेत् ।  \n नचाप्तो व्याहतं भाषते ।  \n नच स्थाणुत्वं तदानीमुपदेष्टव्यम्, अनपेक्षितत्वाच्छ्रोतुः ।  \n अतोवसीयते चोरत्वबाधार्थ एवायमुपदेश इति ।  \n तद्वदिहापि \"इदं सर्वं यदयमात्मा' \"पुरुष एवेदं सर्वम्' \"जगच्च सः' \"ज्योतींषि विष्णुर्भुवनानि विष्णु' रित्यादिषु सत्यासत्यसामानाधिकरण्येषु स्वरूपक्यासम्भवादसत्यांशबाध एवाभिप्रेतः ।  \n नच स्थाणावारोपितचोरबाधेपि चोरमात्रस्थितिवत् ब्रह्माध्यस्तप्रपञ्चबाधेपि प्रपञ्च स्वरूपस्थितिश्शङ्क्या, इदं सर्वमिति कृत्स्नानुवादेन बाधेऽवशिष्टा सम्भवात् ।  \n अतश्चोरभयनिवृत्त्यर्थं स्थाणुत्वोपदेशेन चोरत्वबाधवत् \"द्वितीयाद्वै भयं भवती' त्यादिप्रतिपन्नसमस्तसांसारिकभयनिवृत्तये सर्वस्यात्मत्वोपदेशेन सर्वस्य बाध एव विवक्षित इति ।  \n  \nअत्र वदामः - किमिह प्रपञ्चमिथ्यात्वं सिद्धं कृत्वा सामानाधिकरण्यस्य तद्बाधपरता स्वीक्रियते, उत सामानाधिकरण्य शक्त्यैव प्रपञ्चमिथ्यात्वपर्यवसितो बाधस्साध्य इति? नाद्यः, विश्वलुण्टाकवैयात्यवात्यावेगस्य सर्वतः प्रशमितत्वात् ।  \n अस्तुवा प्रपञ्चमिथ्यात्वम्, तथाप्यत्र न बाधार्थतैवेति निश्चेतुं शक्यम्, \"सर्वं खल्विदं ब्रह्म तज्जलानिति शान्त उपासीते' त्यत्र शान्त्यर्थं   \nब्रह्मात्मकसर्वानुसन्धानविधानस्य भवद्भिर्व्याख्यातत्वात्; तस्यैवच लक्षणादिदोषदवीयसः शास्त्रार्थस्यान्यत्रापि नेतुं शक्यत्वात् ।  \n नच विधिसन्निधानासन्निधानाभ्यां विशेषः, सर्वत्र प्रकरणे व्यवहितस्याव्यवहितस्य वा विधेः स्थितत्वात्;   \nअनेकपदलक्षणादिदोषशत परिग्रहाद्विप्रकृष्टविधिसमन्वयमात्रस्वीकारस्य समीचीनत्वात् ।  \n तत्वमस्यादिवाक्यप्रस्तावे तदेतत्सर्वमभिप्रेत्याह \"बाधार्थत्वेच सामानाधिकरण्यस्य तत्त्वम्पदयोरधिष्ठानलक्षणा निवृत्तिलक्षणा चेति लक्षणादयस्त एव दोषाः ।  \n' इति ।  \n  \nनापि द्वितीयः, प्रवृत्तिनिमित्तभेदेनैकार्थ्यपर्यवसानमात्रे सामानाधिकरण्यशक्तिस्थापनात् ।  \n प्रवृत्तिनिमित्तयोरेकाश्रयत्वविरोधादत्र सामानाधिकरण्यस्य बाधार्थता स्वीक्रियत इतिचेत्? तथापि न सामानाधिकरण्यशक्त््या बाधप्रतीतिः, व्यधिकरणवाक्य इव विरोधादेवार्थान्तरपरत्वे विवक्षिते प्रकृत्यंशेनैव समन्वययोग्ये निमित्ते लक्ष्यमाणे तद्विशिष्टैकार्थविषयत्वात् सामानाधिकरण्यस्य ।  \n तथापि स्थाणुपदस्य चोरपदसमानाधिकरणप्रयोगबलादेव चोरत्वाभावलक्षकत्वस्वीकार इति अन्ततो बाधनिदानमेवात्र सामानाधिकरण्यम्, तद्वत् प्रकृतेपीति चेत्? विरोधपरिहाराय लक्षणास्वीकारेपि राजा राष्ट्रमित्यादाविव लघीयस्येकपदलक्षणापक्षे तिष्ठति न सर्वपदलक्षणादिपरिग्रहो युक्तः ।  \n तथाहि - चोरः स्थाणुरित्यत्र चोरपदेन चोरत्वारोपाधिकरणलक्षणा स्थाणुपदेन तु चोरत्वाभावसहचरितस्वार्थेन तल्लक्षणेति सर्वपदलक्षणासिद्धा, द्वयोरपि पदयोर्मुखभेदेन प्रवृत्तेर्विरूपलक्षणा, तत्रच पदान्तरोपस्थापितधर्माभावस्य पदान्तरेण लक्षणेति विरुद्धधर्मलक्षणा चेति ।  \n एतत्सर्वं पूर्वोक्तेन भाष्येण सूचितं \"अधिष्ठान लक्षणा निवृत्तिलक्षणाचेती' ति ।  \n गत्यन्तराभावादेव चोरस्थाणुशब्दसमभिव्याहारे स्वीक्रियतान्नाम तथा क्लेशः, नच तत्रापि दृष्टान्ते क्लेशः, यश्चोर इति ख्यातस्स स्थाणुरिति स्थाणुशब्दे लक्षणागन्धाभावात् ।  \n अथापि जगच्च स इत्यादिषु गत्यन्तरं लाेकवेदप्रसिद्धं दृश्यत एव ।  \n प्रयुञ्जते हि नरपतिरेव लोक इति लौकिकाः ।  \n सस्मारच भगवान्वाल्मीकिः - \"रामभूतं जगदभूद्रामे राज्यं प्रशासती' ति ।  \n श्रुतौच \"सराष्ट्रमभवत् सराष्ट्रन्नाभव' दित्यादि प्रयोगास्सन्दृश्यन्ते ।  \n अत्र च एकेनैव निमित्तेन एकस्यैव पदस्य पदान्तरोपस्थापितानुगुणार्थलक्षकत्वमेवेति न पूर्वोक्तदोषः ।  \n \"इदं सर्व'मिति चेतनाचेतनात्मकसर्वप्रपञ्चनिर्देशेन ब्रह्मत्वोक्तौ चिदंशे तादात्म्यमचिदंशे बाध इत्यपि वैरूप्यं भवता स्वीकार्यम् ।  \n अथैतद्दोषपरिहाराय अचिदंश एव इदं सर्वमिति निर्दिष्ट इति मन्यसे, तदा स्वेच्छामात्रसिद्धस्सङ्कोचक्लेशः ।  \n  \nकिञ्च जगद्ब्रह्मसामानाधिकरण्ये लक्षणायामप्यस्मदभिमतार्थ लाघवमुक्तम्, नचात्र लक्षणेति निगमान्तविदः ।  \n अपृथक्सिद्धविशेषणवाचिशब्दानां विशेष्यपर्यवसानव्युत्पत्तेः शरीरस्यच शरीर्य पृथत्सिद्धेश्शरीरवाचिनां च देवमनुष्यादिशब्दानां शरीरिपर्यन्त प्रयोगस्य लोकवेदयोर्दर्शनात् विश्वस्य चेतनाचेतनात्मकस्याविशेषेण परमात्मशरीरत्वश्रुतेस्तत्तद्वाचिशब्दानां ब्रह्मपर्यवसानोपपत्तौ तन्निबन्धनमेव ब्रह्मसामानाधिकरण्यमिति युक्तमङ्गीकर्तुम् ।  \n तथाच सति चेतनाचेतनविषयब्रह्मसामानाधिकरण्यप्रयोगाणामेकस्मिन्वाक्ये वाक्यान्तरेप्येकरूप एव निर्वाहः, सर्वश्रुत्यविरोधश्च सिद्ध्येत् ।  \n  \nकिञ्च - यत्र यत्र जगद्ब्रह्मणोस्सामानाधिकरण्यं दृश्यते तत्र तत्र प्रायशस्तद्धेतुमपि सर्वप्रमाणाविरुद्धं, निर्दिशन्ति श्रुतिस्मृतयः, यथा \"तदनुप्रविश्य सच्च त्यच्चाभवत्' \"स भूमिं विश्वतो वृत्वा, अत्यतिष्ठद्दशाङ्गुलम्, पुरुष एवेदं सर्वम्', \"सर्वं समाप्नोषि ततोसि सर्वः', \"सर्वगत्वादनन्तस्य स एवाहमवस्थितः ।।' इत्यादि ।  \n ततश्च सर्वविरोधिप्रशमनपटीयसि सामानाधिकरण्यनिदाने श्रुर्त्येव दर्शिते सर्वक्षोभकबाधार्थतास्वीकारो वेदविप्लावकरुचिभ्य एव रोचते ।  \n  \nकिञ्च - चोरः - स्थाणुरित्यादिषु चोरादिपदलक्षिताधिष्ठानातिरेकिणि स्थाणुत्वादौ विरोधिधर्मे पदान्तरेणोपस्थापिते चोरत्व निवृत्तिः, न पुनः पदान्तरेणापि स्वरूपमात्रनिर्देशे, ब्रह्मणि तु जगद्वाचिशब्दलक्षितस्वरूपातिरेकेण को नाम विरोधिधर्मः पदान्तरेणोपस्थाप्यते ।  \n न कश्चिदिति चेत्? न तर्हि ततो बाधः ।  \n कल्पितो विरोधिधर्म इति चेत्? कल्पितत्वाविशेषे किं कस्य बाधकं बाध्यं वा भवतु? सुन्दोपसुन्दवत्परस्परमिति चेन्न; - एकस्यैवोद्देशोपादानादेरेकस्मिन्वाक्ये दुश्शकत्वात् ।  \n विरुद्धोभयपरित्यागेन स्वरूपमात्रं पदद्वयेन विवक्षितमितिचेत्? नतर्हीदं बाधार्थसामानाधिकरण्यम्, उपलक्षणसामानाधिकरण्यताया भवद्भिरेवोक्तत्वात्, तस्य च निरस्तत्वात् ।  \n  \nननु किं धर्मोपस्थापनेन, स्वरूपमेव तु तद्विरोधीति तदुपस्थापनेन बाध इति चेन्न; - भ्रमाधिष्ठानतया स्वत एव प्रकाश मानस्य स्वरूपस्योपदेशनैरपेक्ष्यात्; भ्रमविरोधित्वासम्भवाच्च ।  \n सम्भवे वा नित्यं भ्रमानुदयप्रसङ्गात् ।  \n नच स्वरूपन्न प्रकाशत इति वाच्यम्, तथाच निरधिष्ठानभ्रमोदयप्रसङ्गात्; नित्यप्रकाशत्वविरोधाच्च ।  \n अविद्यातिरोहितं अविशदं स्वरूपं   \nभ्रमसहतया पूर्वं प्रकाशते, अतिरोहितन्तु विशदरूपं बाधार्थपदेनोपस्थाप्यत इति चेन्न; - तिरोधानवैशद्याद्यसम्भवस्य स्वरूपनाशादिप्रसङ्गेन प्रपञ्चितत्वात्; वैशद्यस्य चान्ततः स्वरूपानतिरेकिणः प्रागेव सत्वे प्रकाशे चावश्यम्भाविनि तत एव सर्वबाधोपपत्तौ सर्वभ्रमानुत्पत्तौ वा न सामानाधिकरण्येन बाध्यं पश्यामः ।  \n  \nप्रागेव सत्वेऽसत्वे च तत्स्वरूपप्रकाशयोः ।  \n  \nसामानाधिकरण्येन नैव बाध्यन्तु दृश्यते ।।  \nननु शुक्तिरजतभ्रमे नेदं रजतमितिवत् प्रपञ्चाभावो बाधार्थ शब्देन उपस्थाप्यते, नह्यवश्यं शुक्तित्वोपदेशादेव रजतभ्रमनिवृत्तिः, अपितु साक्षाद्रजतत्वाभावोपदेशादपीति चेत्? इदमपि पिष्टपेषणम्,प्रपञ्चाभावस्य ब्रह्मस्वरूपान्तर्भावबहिर्भावयोरुक्तोत्तरत्वात् ।  \n नच नेदं रजतमितिवत् इह साक्षान्निषेधकश्शब्दः ।  \nनच चोरः स्थाणुरितिवदगत्या विधायकस्थैव निषेधपरत्वकलृप्तिः,निष्कण्टकस्य गत्यन्तरस्य दर्शितत्वात् ।  \n अत इदमेव शिष्यते \"ज्योर्तिषि विष्णुर्भुवनानि विष्णुरि' त्यादौ विनिविष्टानामेकैकशोनञस्समर्पणेन बाध इति, तत्रापि च वयं नञन्तरन्निक्षिप्य तदेव बाधेमहि ।  \n  \nतदेतत्सड्गृहीतम् - \"नेदं रजतमितिवत् अप्रतिपन्नस्यैव बाधस्या गत्या परिकल्पनम्, तद्वदेव तत्पदेनाधिष्ठानातिरेकिधर्मानुपस्थापनेन बाधानुपपत्तिश्च' त्यादिभिर्भाष्यैः ।  \n  \nइति शतदूषण्यां जीवन्मुक्तिभङ्गो द्वात्रिंशो वादः ।  \n (32)"
              },
              {
                "author": "Nrisimharaja",
                "commentary": "32 ---\nपूर्ववादे शरीरादेब्रह्म ज्ञानेन बाधितया जीमन्मुक्तिरित्यक्तं न सम्भवतीति सधितमिदं\"सर्वं यदयमात्मे (बृ 6.5.7)त्यादेः बाधार्थ सामानाधिकरण्याद्बाध इत्येतन्निराकुर्वन्नवादार्थं संङ्गृणातियदितियद्ब्रह्म अधिकरणत्वादिभिर्विश्ववाचि पदैः प्रोच्यते तदेव समाराधयाम इत्यर्थः । तथा च सामानाधिकरण्ये बाधकाभावान्न बाधार्थत्वमिति भावः विधेयं - नियाम्यं । यदर्थं - यच्छेषभूतं । यत उदितं यस्माज्जातं सर्वजन्तोरन्तर्यामिणं अन्तः प्रविश्य नियन्तारं ।य इहेतिब्रह्मणो निर्विशेष चिन्मात्रत्वात्सर्वे पदार्थास्तदविद्या विवर्तभूताः अतस्तेषामधिष्ठान भूत ब्रह्मणा सामानाधिकरण्य निर्देशो बाधार्थ इत्यर्थः विवर्तः परिणामः ।तत्वोपदेश परेष्विति।मनो ब्रह्मेत्युपासीते (तै - उ.छा.3.18.1)त्यादि व्यावृत्तिः । तस्य कोऽर्थ इत।ि बो....बोधनात्कथं बाधार्थत्वमित्यर्थः ।चोरत्वेति। चोरत्वाभिमान विषय इत्यर्थः । ननु चोरत्वाभिमान विषयेस्थाणुत्व विधानान्न बाधार्थतेत्यत्राहः - न च स्थाणुत्वमिति। क्वचित्तु न हि कल्पांतरेष्वपि चोरस्यैव स्थाणुत्वं स्थाणोर्वा चोरत्वं प्रतीतिमधिरोहेदिति पाढः ।अनपेक्षितत्वाच्छोतुरिति। चोर भ्रमजन्य भयनिवृत्त ये चोरबुद्धिमात्रं निवर्त्यमिति भावः ।सत्येति। सत्यासत्ययोः परस्परं सामानाधिकरण्येष्वित्यर्थः ।इदं सर्वमिति। स्थाणौ चोर बाधेऽपि गृहादौ ज्ञायमानस्या बाधात्तत्सिद्धिरिह तु द्वितीय प्रतिपत्ति स्थले सर्वत्र श्रृति बाधावतारान्न कस्यापि सिद्धिरिति भावः ।चोरत्वबाधवदितिचोरबाधवदित्यर्थः । सर्वत्वबाधः सर्वपदार्थ बाध इत्यर्थः ।प्रशमितत्वादिति। मिथ्यात्व भङ्ग इत्यर्थः । शान्तः - शान्तिकामः । आशंसायां भूते क्त(अष्टा 3.3.132)इति भावः ।अन्यत्रापीति । इदंसर्वं यदयमात्मे (बृ 6.5.7)त्यादावपीत्यर्थः ।सर्वत्रेति। प्राकरिणकस्य व्यवहितस्य वा विधेस्सत्वादिति भावः । तर्हि व्यवहितान्वयो दोष इत्यत्राहःअनेकेति। आदि पदेन भेद वाक्यबाधगुण श्रुतिविरोधादि संग्रहः ।अभिप्रेत्याहेतिभाष्यकार इति शेषः । भाष्य ग्रंथं पठतिःबाधार्थत्वे चेत्यारभ्यत एव दोषा इत्यन्तं। प्रवृत्तिनिमित्त भेदेनेति । प्रवृत्तिनिमित्त सामानाधिकरण बोधने शक्तिरित्यर्थः ।प्रवृत्तिनिमित्तयोरिति। क्लप्त व्युत्पत्तेर संभवात्सामानाधि करण्यस्य बाधे व्युत्पत्तिः कल्पत इत्यर्थः ।तथापीति। मुख्य प्रवृत्ति निमित्तयोरेकाश्रयत्व विरोधेऽपि न व्युत्पत्त्यन्तरं कल्पनीयम् - यथा गंगायां घोष इत्यादौ विभक्त्यनुसारेण प्रकृतेरेव लक्षणा कल्प्यते नत्वन्यत्र सिद्धमाधाराधेय संसर्गबोधन सामर्थ्यं विहाय वाक्ये शक्यन्तरं कल्प्यते तथात्रापि समानविथक्यनुरोधेन प्रकृतेर्वृत्त्यन्तर स्वीकारेण क्लृप्त व्युत्पत्तेर्निवाहादित्यर्थः । न वयं व्युत्पत्त्यन्तरं स्वीकुर्मः । किन्तु क्लृप्तव्युत्पत्त्यनुरोधाय प्रकतेबाध लक्षकत्वमिति सामानाधिकरण्यस्य बाधार्थतेति शङ्कतेः - तथापीति। व्युत्पत्यन्तरा कल्पनेपीत्यर्थः । तथाप्यन्तत ( ) इत्यन्वयःअन्तत इति। विचार्यमाण इत्यर्थः । विरोध परिहारस्यैक पदलक्षणमात्रेणापि संभवान्न बाधार्थतेत्याहःविरोधेति। ननु स्थाणुपदेनाभावो लक्ष्यतां पद्वय लक्षणा कथमित्यत्राहःतथाहीति। दे तर्हीदं दूषणं ( ) किमिति नोक्त मित्यत्राहःएतत्सर्वमिति। मुखभेदो भावाभाव रूपेण । ननु चोरस्थाणुरित्यत्रे\"वेदं सर्व''मित्यादावप्यङ्गी क्रियते तुल्य योगक्षेमत्वादित्यत्राहः - अन्तरा भावादेवेति। चोरस्थाणुरिति दृष्टान्तेऽनन्य गत्याङ्गीक्रियतां न दार्ष्टान्तिकेऽपि \"राजा राष्ट्रमितिवत्तादृधीन्यादि मात्रेणैकपद लक्षणयैवोपपत्तेरिति भावः । तथाक्लेश इत्यनन्तरं न दार्ष्टातिकेऽपीति शेषः । दृष्टान्ता सिद्धिश्चेत्याहः - न च तत्रापीति ।लक्षणा गंधाभावादिति । ननु स्थाणुत्वस्यान पेक्षितत्वाच्छ्रोतुरित्युक्तमिति चेत्सत्यं तस्य भय निवृत्तिरेवापेक्षिता। सा च तत्कारण सर्पचोरभ्रम निवर्तकस्थाणुत्वो पदेशेऽपि भवति वाष्पार्थिनो धूमोपदेशेने वेति भावः । \nअथापीति चोरस्थाणुरित्यादौ गत्यन्तरा भावाल्लक्षणास्तु प्रकृतेतु ( ) लोकवदप्रसिद्धां तादधीन्यं तद्व्यपदेशनिमित्तमस्तीति भावः । तदधीन्यस्य लोकवेद प्रसिद्धिं दर्शयतिः - एवं प्रयुज्यति इति । दामभूतमिति ।दामस्वरूपमित्यर्थः ।स शष्टमिति। यजमानस्य शष्टशब्द वाच्यता राष्टस्य तादधीन्यादिति भावः । नन्वस्तु तादधीन्या । तथापि क्षणाङ्गीकृतेवेत्यत्राहः - अत्र चेति। दोषान्तरमाहःइदं सर्वमितिचिदंशेऽपि बाधाङ्गीकारे जीवस्यापि मिथ्यात्वं स्यात् । तथा च कस्य मुक्तिरिति भावः । ननु संकोच एव न क्रियते कुत स्वभाव संङ्कोच क्लेशः । किन्तु ब्रह्मणः सत्तात्म्यस्य बोधात्तद्व्यतिरिक्तस्य सर्वस्य सर्वस्यापि बाधः । अतिरिक्तस्या भावाद्ब्रह्म संसरतीति पक्षांङ्गीकारादित्यत्राह कि ।। ननु बाधार्थत्वेप्येकपदस्यैव निषेधो लक्षणांङ्गीक्रियते इति कुतो लाधवमित्यत्राहःन चात्रेति । अपृथक्सिद्धेति। ननु रूपादीनामपि तथात्वात्तद्वतस्तच्छब्द वाच्यत्व प्रसङ्गः । तथा देवदत्त युवादिशब्दानामिव शरीर देहादि शब्दानामपि तत्प्रसङ्ग इति चेन्न । केचन शब्दाः केवलाधर्मवाचकाः - यथा रूपादयः, केचन धर्मिमात्र बोधकाः - घटादयः, केचनोभयबोधकाश्शुक्लादयः तथा च वृत्त्यन्तर सन्देहे सत्युभय प्रयुक्तानाम पृथक्सिद्धविशेषण वाचिनां विशिष्ट बोधकत्वं तथा च मत्वर्थीय निरपेक्ष धर्मि प्रयुक्ता धर्मिवाचका इति जगद्वाचिनामपि ब्रह्मापृथक्सिद्ध विशेषणवाचित्वाद्ब्रह्म बोधक इति भावःशरीरस्य चेति। शरीरत्वादेवा पृथक्सिद्धत्वं यस्य चेतनस्य यद्रव्यंमपृथक्सिद्धं तत्तस्य शरीरमिति लक्षणादिति भावः । शरीरवाचित्वादपि शरीरि पर्यन्तत्वमित्याहःशरीरवाचिनां चेति। पदान्तर समभिव्याहार निरपेक्षशरीरमात्र बोधनासमर्थत्वमपि विशेषणं । तेन देहादि पदेनाति प्रसङ्ग इति भवः ।किंच जगद्वाचि शब्दानां ब्रह्मणि प्रयोगोऽस्ति सनिर्वाच्यः । न च लक्षणया निर्वाहः । तस्या एव दोषत्वात् ।न चान्यथानुपप ( +) मखस्य प्रयोगस्य देवमनुष्य युवादि शब्देष्व संभवाज्जगतां ब्रह्म शरीरत्वस्य श्रुतिशत सिद्धत्वान्मुख्यतया निर्वाह्य इति भावः । ननु बाधार्थत्वेनापि निवार्हस्तु विनिगमका भावादित्यत्राहःतथा च सतीति। चेतनांशे ऐक्यमचेनांशो बाध इति बाधार्थत्वे वैरूप्यं दोष इति भावः ।सर्वश्रुतीतिकर्मकाण्ड ब्रह्मकाण्ड श्रुतयो विरुद्धयेरन्निति भावः । किञ्च श्रुतय एव सामानाधिकरण्य प्रयोगस्य निमित्तं वदन्त्यो बाधार्थत्वाय कुप्येयुरित्याहः - किञ्चेति । सच्चत्यच्चेति ( )निर्देशस्य तदनुप्रवेशनिमित्तं शरीरत्वंपुरुष एवेद (पु.सू)मित्यस्यविश्वतोवृत्त्या (पु.सू)त्यतिष्ठ( )द्विति नियमनं निमित्तं । तथा सर्वगमन निमित्तमिति द्रष्टव्यं । एवं श्रुत्या स्पष्टं निमित्तेऽवगते बाधार्थत्वाय बौद्धादन्यो न स्पृह्यत इत्याहः - तत श्चेति। किञ्च किं विरोधि धर्मोपस्थापनेन बाधार्थत्वमुत साक्षाद भावोपदेशेंन नाद्य इत्याहःकिञ्चेति।न पुनरिति। विरोधाभावादिति भावः ।न तर्हीति। साक्षाद्बाधा भावाद्विरोध धर्मेन तद्बाधो वक्तव्यः स न स्यादिति भावः ।कल्पितत्वादि विशेषइति। प्रमाणत्वस्योभयत्रा भावाद्विरोधि विषयत्वस्य विशिष्टत्वादिति भावः ।एकस्यैवेति। इदं सर्वमित्यस्य निषेध्यत्वे नोद्देश्यत्वं विरोधि धर्मनिषेध रूपत्वेनोपादेयत्वं च विरुद्धत्रिकद्वयापत्तेरप्युक्तमित्यर्थः । अत एवोद्भदा यजेतेत्यादि (+)यजेरुद्देश्यत्व विधेयत्वादि विरुद्धत्रिकदोषापत्त्या नामधेयत्वमङ्गीकृतं नोद्भिदादि गुणविधेयकत्वमिति भावः । आदि शब्देन सिद्धत्व साध्यन्ता देर्गहः ननु स्वप्रकाशस्यापि स्वरूपस्य न भ्रमविरोधित्वमत उपदेश इति चेत्तत्राहःभ्रमेति। विरोधि विषयकं ज्ञानं भ्रमविरोधि न तु स्वरूपातिरिक्तं ज्ञानं । अन्यथा घटादि विषयक ज्ञानस्यापि भ्रम निवर्तकत्व प्रसङ्ग इति भावः ।तथापीति। भ्रमाभावस्वतस्सिद्ध तन्निवर्तनार्थोपदेशनैरर्थक्यमिति भावः । ननु ( ) ना स्वरूपस्य प्रकाशाभावो नोच्यते । किन्त्व विद्याविरोधि प्रकाशो नेत्युच्यत इति शङ्कतेः - अविद्येतिस्वप्रकाश स्वरूपस्य तिरोधानं प्रकाशोत्पत्ति प्रतिबन्धः । प्रकाशनिवृत्वोत्पत्ति विनाशादि प्रसङ्गेन सम्भवतीति तिरोधानाधीन विशद प्रकाशयोर सम्भवादिति भावः । वैशद्यं प्रागस्ति न चेति विकल्प उत्तरस्य स्वरूपाभिन्नस्यवैशद्यस्यप्रागभावे विनाश प्रसङ्गान्निरासे प्रथमं दूषयतिःवैशद्यस्य चेति। तथा चोपदेशवैयर्थ्यमिति भावः ।तत एवेति। स्वरूपातिरेकि विशद प्रकाशादेवेत्यर्थः । अन्यथा विशद प्रकाशार्थं विशदप्रकाशादेवेत्यर्थः । अन्यथा विशद प्रकाशार्थं\"तत्वमसी''(छा 6.80)त्युपदेशवैय्यर्थ्यादिति भावः ।सर्व भ्रमानुत्पत्ताविति। विशदप्रकाशस्यानदित्वे विरोधिरूपतत्सन्निधौ भ्रमोत्पत्त्ययोगादिति भावः । उक्तमर्थं कारिकया सङ्गृहणाति ।प्रागेवेति। सत्स्वरूपमेव वैशद्यं । तदेव प्रकाशः (++)र्रतस्य सत्वे भ्रमाद्यभछावात्प्रागसत्वे च सतो जीवस्यासता सामानाधिकरण्या योगात्तदुपदेश वैयर्थ्यमिति भावः द्वितीयकोटिमुपक्षिपतिः - नन्विति। यथा शुक्तित्वो पदेशमन्नरेण रजतत्वाभावो पदेशाद्बाधः तथा सर्वत्वा भावोपदेशात्प्रपञ्च बाधसम्भवाद्बाधार्थत्वमिति भावः ।ब्रह्मस्वरूपेति। स्वरूपान्तर्भावे प्रागेव प्रकाशादुपदेश वैयर्थ्यं । बहिर्भावे सधर्मत्वापत्तिरित्यर्थः । ननु स्वरूपत्वेप्य भावत्वेन भेदाभ्युपगमाद्विशेष इति भावः । किं च निषेधस्य साक्षाद्ब्रह्मणाद्बाधःकल्प्यते उतगत्यभावान्नाद्य इत्याहः - न च नेदमिति। नापि द्वितीयं इत्याहःन च चोरस्थाणुरिति। नन्वगत्या निषेधार्थत्वं न कल्प्यते किन्तु न श्रूयमाणोर्ष्णिमदन्तर्गतो वर्तत इति \nतद्बलात्पदार्थत्वमित्यत्राहःअत इति - निविष्ट इति परिहासोक्तिः । नाभिप्रदेशे वस्त्रस्य बन्धो निविष्टयः भाष्यैः भाष्य वाक्यैरित्यर्थः ।।\nइति नृसिंह गुरुसुतेन सिंहदेवेन कृतायां शतदूषणीटीकायां द्वात्रिंशोवादस्समाप्तः ।"
              }
            ]
          },
          {
            "verse_number": 33,
            "original_text": "33 संविदद्वैतभङ्गः वादः",
            "commentaries": [
              {
                "author": "Vedanta Desika (original text)",
                "commentary": "33 ---\n \n  \"33 संविदद्वैतभङ्गः वादः\" \nअथ त्रयस्रिंशो वादः ।  \n\nबहुविधभक्तिज्ञानप्रभावपूतैर्निषेवितं बहुभिः ।  \n\nप्रभयेव भानुमन्तं लक्ष्म्या सेव्यन्तु लक्षयामस्तम् ।  \n\nअत्र खलु महार्णवावर्तगर्तकुहरेषु आवर्तमानाः पुरुषा आवर्तयन्ति नियतमेतादृशानि वाक्यानि - एकैव संविदनेकज्ञातृज्ञेयतदवच्छिन्नज्ञप्तिरूपेण विवर्तन इत्येवमादीनि ।  \nतदसङ्गतम्, घटादि विषयैकैकधियांतथा विवक्षायां क्वचिदपि विदिताविदितविभागा भावप्रसङ्गात् ।  \nतत्तत्पूर्वोत्तरकालयोः प्रपञ्चानुपलब्धिप्रसङ्गाच्च ।  \nसैव संवित्तच्चातच्च वेद्यं क्रमेणोपसर्पतीति चेन्न; - घटादेरिव सुखादेरिव च संविदोप्युत्पत्तिविनाशादिप्रत्ययस्य निराबाधत्वात् ।  \nयौक्तिकबाधस्य सुखदुःखादावपि वक्तुं शक्यत्वात् ।  \nविषयाश्रय रूपोपाधिमात्रं व्यावर्तते, संवित्तु प्रत्यभिज्ञाबलात्सर्वत्रैकैवेति चेन्न, - अहमर्थस्य तद्धर्मसुखादेश्च तद्वत्प्रसङ्गात् ।  \nनिराकारायास्संविदः स्वतो भेदाप्रतीतेः विषयाश्रयाभ्यान्तत्प्रतीतेश्च तद्भेद आैपाधिक इति चेन्न; - संयोगादिष्वपि सम्बन्धिव्यङ्ग्यभेदत्वेन तथा प्रसङ्गात् ।  \nअन्वयव्यतिरेकाभ्यां तत्कार्यत्वादिसिद्धिरिति चेत्? तुल्यम् ।  \nव्यक्तिमात्रमेव संविद इतिचेन्न; - श्रद्धधानस्य ते संयोगादावपि तथाध्यवसातव्यत्वात् ।  \nअथान्या काचिन्निराश्रया निर्विषया नित्या संवित् सर्वविषयभागिनीति चेन्न; - तस्यास्सर्वमानानाघ्रातत्वेन खपुष्पायमाणत्वात् ।  \nआघ्रातत्वेपि मिथ्याकोटिनिवेशात् ।  \nतदभ्युपगमेपि तदेव सर्वदा सर्वोपलब्धिप्रसङ्गात् ।  \nक्रमेण नियत विषयोल्लेखस्वभावेयमिति चेन्न; - तन्नित्यत्वेन हेतुतो नियमायोगात् ।  \nनिर्विकारत्वेन विकाररूपोल्लेखस्यापि दुर्वचत्वात् ।  \nनित्यं व्यापित्वेन सन्निधितदभावनियमस्याप्ययोगात् ।  \nविषयसत्वमेवोल्लेख इति चेन्नः - मिथ्यात्वेनाभ्युपगते सत्त्वाभ्युपगमायोगात् ।  \nवर्तमानत्वमिहसत्त्वमिति चेन्न; - भूतभविष्यतोःकदाचिदनुल्लेखप्रसङ्गात् ।  \nतत्काले वर्तमानत्वं विवक्षितमिति चेन्न; - तदभावेपि भ्रान्त्योल्लेखस्य विद्यमानत्वात् ।  \nतत्कालवर्तित्वेनाध्द्यसनमुल्लेखशब्दार्थ इति चेन्न; - अध्द्यासरूपस्यैव उल्लेखस्य निरूप्यमाणत्वात् ।  \nअतो नित्यैकसर्वसाक्षि संविदभ्युपगमे युगपत्सर्वोपलब्ध्यादिप्रसङ्गो दुर्वारः ।  \nनवा किञ्चित्कदाचिदपि भायात् ।  \nसर्वेषाञ्चायत्रलभ्यं सार्वज्ञ्यम् ।  \nसर्वेप्यन्धबधिराद यश्च स्युः ।  \nगुरुशिष्यपण्डितजडादिभेदश्च ज्ञानभेदनिबन्धनो निर्मूलः स्यात् ।  \nननु विषय एव नास्तीति वादिनं प्रति सर्वविषयोपलम्भादिप्रसङ्गो निरर्थक इति चेत्? किमिह विषयानुल्लेखो विवक्षितः? स्वमात्रविषयत्वं वा, मिथ्याविषयत्वं वा, तथाविधमन्यद्वा? नाद्यः, सर्वलोकोपलम्भस्ववचनसिद्धान्तादिविरोधात् ।  \nबन्धाभावेन शास्त्रवैय्यर्थ्यादिप्रसङ्गाच्च ।  \nन द्वितीयः, नीलादिकमन्तर्भाव्यैव स्वशब्दोक्तौ नीलादिनानात्वेन संविन्नानात्वप्रसङ्गात् ।  \nतन्नानात्वे पह्नवे च सर्वविरोधः, नानात्वैकत्वसमुच्चयस्य चित्राद्वैतस्य च त्वदनभिमतत्वात् ।  \nअभ्युपगच्छतामपि व्याघातशतवात्यावैयात्य निरासघूर्णितत्वात् ।  \nअथानन्तर्भाव्य, तथासति कथं तत्प्रकाशः, तदप्रकाशेवा कथं तद्व्यवहारः, तदभावे च कथं तदनन्तर्भावोक्तिः ।  \nन तृतीयः, सर्वोपलब्ध्यादिप्रसङ्गस्य दीर्घायुष्ट्वात् ।  \nनच मिथ्याभूतं सर्वमेकम्,   \nविचित्रोल्लेखव्याघातात् ।  \n\nतथापि तत्प्रसङ्गस्थितेश्च ।  \nन चतुर्थः, असद्विषयत्वादौ दत्तोतरत्वात् ।  \nअनिरूपितभेदाभेदाविद्याविलासदौर्घट्यविश्रमेऽ स्मदुक्तदूषणाभ्युपगतिमन्तरेणापर्सपणासिद्धेः ।  \nअवस्तुनि प्रयुक्ता दोषा न दोषा इति चेन्न, - प्रपञ्चइव खपुष्पादौ प्रसङ्गात् ।  \nवस्तुनि च दोषानवकाशात् क्व दोषः? न क्वचिदिति चेत्? जितं जैनेन ।  \nसर्वत्रेति चेत्? त्यज संविदमपि ।  \n\nन संविदीति चेत्? आशामात्रमेतदिति ।  \nविद्याविद्ययोरपि भेदाभेदानिरूपणे कथं शोधकवाक्यावकाशः ।  \nकथं चशुद्धविद्यात्मब्रह्मविज्ञानादपवर्ग इति नियमः ।  \nतत्स्वरूपादिदौस्थ्यं च स्वदेशे द्रष्टव्यमिति ।  \n\nअविद्येति विद्याभावस्तदन्यस्तद्विरुद्धो वा कश्चिदर्थः? विद्या च ब्रह्म वा, तदन्यद्वा किञ्चित्? न तावदभावः, ब्रह्मणो देशादिभेदेपि तदयोगात् ।  \nन च तदन्यः, अन्याभावस्य सिद्धान्तितत्वात् ।  \nतन्मिथ्यात्वादिवर्णनस्यच निस्सारत्वात् ।  \nनच तद्विरुद्धः, अनाद्यविद्यानुवृत्तिवैघट््यात् ।  \nब्रह्मव्यतिरिक्तस्य तु सर्वस्या विद्यात्मकत्वेन विद्याकोटिनिक्षेपासिद्धेः ।  \nभ्रान्तिरूपविद्याविरोधित्वे मुमुक्षूपकारकत्वप्रसङ्गात् ।  \nकिञ्च - यदि दुर्घटाविद्या विश्वकर्त्री, ब्रह्मैवाविद्या स्यात्, निरधिष्ठान एव विश्वभ्रमः ।  \nतत्वमेव भेदाभेदौ, तत्वावेदकवाक्यान्येवातत्वावेदकानि, सत्तैव नास्ति, शून्यमेव तत्वम्, ज्ञानमेवाज्ञानम्, पूर्वपक्ष एव सिद्धान्तः, प्रमाणमेवाप्रमाणम्, अनुपपत्तिरेवोपपत्तिः, जय एव पराजयः, तत्वज्ञानमेवातत्वज्ञानम्, इत्यादिजल्पान् किमिति नकल्पयन्ति ।  \nकल्पयन्तिचेत्? न नः काचित्क्षतिः ।  \nलौकिकाः परिहसन्ति, वैदिकाः प्रतिक्षिपन्ति ।  \nकिं बहुना स्वयमप्यन्तर्हसन्तीति तानाक्षिपन्ति सन्तः ।  \nतथाचानिरूपितरमणीयत्वव्यावहारिकत्वादिविडम्बनमप्यम्बरककुसुमायते,प्रातिभासिकवद्व्यावहारिकस्यापि अप्रामाणिकत्वाविशेषात् ।  \nतस्याप्यविचारितरमणीयत्वस्य तैरेवाङ्गीकारात् ।  \nतथाच अशेषस्यापि वेदान्तस्य व्यवहारसम्बन्धित्वात् तत्वावेदकातत्वावेदकवाक्ययोः स्वरूपतः प्रवृत्तितो विषयतः फलतो वैषम्या भावात् ।  \nतद्धैषम्ये भेदवादप्रसङ्गः ।  \n\nतत्वावेदकवेद्यं चेद्ब्रह्ममिथ्येति कथ्यते ।  \n\nअब्रह्मवेद्यतापक्षे भेदवादः प्रसज्यते ।।  \nइति शतदूषण्यां संविदद्वैतभङ्गः त्रयास्रिंशो वादः ।  \n(33)"
              },
              {
                "author": "Nrisimharaja",
                "commentary": "33 ---\nननु चोरस्थाणुरित्यत्र स्थाणुत्व बोधाच्चोरत्वाभावानुमान मित्ययुक्तं । ज्ञानत्वेनोत्पाद विनाशा योगादिति पूर्वार्ध सङ्गत्या वादार्थं संगृह्णातिः - बहुविधेति। भक्तिरूपाणि ज्ञानानि तेषां प्रभावैः पूताः नष्टपूर्वोंत्तराधाः प्रथयेत्यनेन भास्करस्य प्रभा यथेति प्रमाणसिद्धो नित्ययोगोऽभिप्रेतः ।लक्ष्म्या सेन्यमिति पाठस्सम्यक् । लक्ष्मीसेव्यमिति पाठो तु प्रभयेत्यनन्तरं सेव्यमित्यध्याहार्यः । अत्र बहुविधेति ज्ञानभेद प्रतिपादनासता (वादार्थस्सूचितः ।एकैवेति। संविदैक्यमेवास्मिन्वादे निरसनीयमिति संविद्विवर्तानुवाद एव कार्यः । प्रसङ्गात् ज्ञात्राद्यनुवादः ।घटादीति। यद्येकं देवदत्तस्य घटविषयकं ज्ञानं निरुक्तरूपं तदा तस्मिन् ज्ञाने जाते तत्परिणामत्वा कृत्स्नस्यापि सर्वापि ज्ञप्तिर्देवदत्तस्यैवेति तं प्रति विदिता विदित विभागो न स्यादविदितार्था भावात् तथा यज्ञदत्तादीनां ज्ञानस्यैवा भावातान् प्रति सर्वस्याविदितत्वादपि विदिताविदित विभागो न स्यादेव । यदि चैकं यज्ञदत्तस्य ज्ञानं तदाप्यवं प्रसङ्ग इत्यर्थः । दूषणान्तरमाहःततदिति। यदैकस्य ज्ञानं निरुक्तरूपं तदातत्पूर्वोत्तर कालयोग्यस्या भावेन प्रपञ्चानुपलब्धि प्रसङ्ग इत्यर्थः । नित्ये घटसंविदवे सामग्रीक्रमातत्तत्प्रमातृभिस्तद्विषयैस्संबधअयते क्रमेणेति न विदिताविदित विभागाभाव प्रसङ्गः । नापि पूर्वोत्तर कालयोः प्रपञ्चानुपलभ्य प्रसङ्ग इति शङ्कते सैवेति । घट संविदे वेत्यर्थः ।अतच्च वेद्यमिति। घटातिरिक्तं वेद्यमित्यर्थः । अतच्चवेद्यमिति घटातिरिक्तं वेद्यमित्यर्थः । तच्च वेद्यमिति क्वचित्पाठः । तत्तद्वेद्यमित्यर्थः । संविदोप्यत्यत्ति विनाशादि प्रत्ययवन्निर्बाध इति संविदैक्यमयुक्तमिति परिहरतिःघटादिरिवेति। विनाशादित्यादिपदेन भेदोगृह्यते । ननु संविन्नोत्पद्यते संवित्वाद्यन्नैवं यथा घट इत्यनुमानेन लाघव सहकृतेन बादा इत्यत्राहःयौक्तिकेति। सुखादावपि सुखत्वादि हेतोर्लाघव सहकृतस्य सत्वादुत्पत्यादि बाधप्रसङ्गादिति भावः । ननु संविद्भेद प्रतीतिर्लाघव सहकृत बुद्धयैव बाध्यते न चैवं सुखदुःखादावपि तथा प्रसङ्गः । तत्रान्यथा सिद्ध भेदेप्रतीत्यानु गतबुद्धेर्जाति विषयत्व कल्पनात्संविद्भेद प्रतीतिस्तु विषयाश्रयरूपोपाधि विषयतयान्यथा सिद्धां सुखदुःखाभेद प्रतीतिरन्यथा सिद्धैव । तस्माल्लाधव सहकृतानुगत प्रत्ययस्य सत्वादन्यथा सिद्धेरयोग्याया भेदप्रतीतेर्न संविद्भेदसाधकत्वमित्युत्पत्यादि भेद प्रत्ययाश्च बाधित इति शङ्कतेः - विषयाश्रयेति । व्यावर्तत इति। भिन्नतया ज्ञायत इत्यर्थः । यद्येवमहमर्थादेरप्येक त्वमहमर्थाद्वेद प्रतीतेश्शरीर भेदविषयत्वं सुखदुःखादि भेद प्रतीतेश्चा श्रयभेद विषयत्वमिति साध्यादिचैकाश्रय सुखदुःखादि प्रतीतिरनन्यथा सिद्धेत्युच्येत तदैकाश्रयैकविषय संविद्भेद प्रतीतिरप्यन्यया सिद्धेत्युच्येत तदैकाश्रयैकविषय संविद्भेद प्रतीतिरप्यन्यथासिद्धैवेति तुल्यमित्यभि प्रायेण परिहरतिः - नेति । उत्पत्ति विनाशादि प्रत्ययस्य च च बाध इत्यपि ध्येयं । ननु यथा घटपत्योः स्वरूपमात्राद्भेदः प्रतीयते तथा संवित्स्वरूप प्रतीतिमात्रात्संविद्भेदः प्रतीयते किन्तु विषयाश्रयान्यतर प्रतीतौ सत्यामेव । ततश्च संविद्भेद आैपाधिकः । उपाधिमन्तरेणाविभाव्य मानत्वादाकार भेदवदित्यभिप्रायेण शङ्कतेः - निराकाराया इति। आदिपदेनेच्छाद्वेषादि सङ्गृहः । कारणान्वय व्यतिरेकानु विधानात्संयोगादेः कार्यत्वं नानात्वं चेत्या शंक्य तुल्यत्वेन परिहरतिःअन्वयेति।व्यक्तिमात्रमिति। अभिव्यक्तिमात्र मित्यर्थः ।श्रद्धधानस्येति। उपदेशमात्रेणाभि व्यक्तिमभ्युपगच्छत इत्यर्थः । ननूत्पत्यादि योगितयान्तः करणवृत्तिरेव प्रतीयते न तस्याभेदं ब्रूमः । किन्तु तदन्यस्य स्वतो निर्विषयायस्संविद एवाभेदं ब्रूमः इति शङ्कतेःतथान्या काचिदिति । तस्या इति। प्रमाणा भावादिति भावः ।आघ्रातत्वेऽपीति। दृश्यत्वादिति भावः । ननु ब्रह्मस्वरूपस्य स्वप्रकाशत्वं सिद्धान्तेऽपीष्यत एव । तस्यैव ब्रह्मप्रकाशस्य संविद्रूपता कल्प्यतां लाघवात् । न चानादिर ज्ञानस्य निवृत्ति स्यादिति वाच्यं । अज्ञाननिवृत्त्यर्थमन्तः करणवृत्त्यङ्गीकारादित्याशंक्य ब्रह्म स्वरूपस्य स्वप्रकाशत्वेपि तस्य विषय प्रकाशत्वा संभवात् । अन्यथा घटादेस्सर्वदा प्रकाशापत्तिरित्याहःतदभ्युपगमेऽपीति । तदेवेति। अयं घट इति प्रकाशवर्तमान काल इवेत्यर्थः । ननु तत्तत्सामग्रयधीन तत्तत्प्रत्युपरागे सत्येव विषय प्रकाशरूपत्वमभ्युपगम्यत इति न सर्वदा सर्वोपलब्धि प्रसङ्ग इति शङ्कतेःक्रमेणेति। किमुल्लेखन संविदभिन्न मुतभिन्नमिति विकल्पमभि प्रेत्याद्यं दूषयतिः - नित्यत्वेनेति। द्वितीयेऽपि किमुल्लेखः संविदः परिणामः उत विषय सन्निधिः यद्वा विषय सत्वमेवेति विकल्पमभि प्रेत्याद्यं दूषयतिः - निर्विकारत्वेनेति।द्वितीय आहः - नित्यत्वादित्वेनेति। सर्वदा प्रकाश प्रसङ्गो दुर्वार इत्यर्थः । तृतीयं शङ्कतेः - विषयसत्वमेवेति ।सत्वंपारमार्थिकत्वं उत स स्वरूपत्वमिति विकल्पे आद्य आहःमिथ्यात्वेनेति। द्वितीयमुपक्षिपतिःवर्तमानत्वमितिकिं विषयस्य ज्ञानकाले वर्तमानत्वं विवक्षितमुत स्वकाले नाद्य \nइत्याहःभूत भविष्यतोरिति। द्वितीयं शंकतेःतत्काल इति। स्वस्वकाल इत्यर्थः ।तदभावेऽपीति। अनिर्वचनीयोत्पत्त्यभावेऽपि परोक्षभ्रान्त्युल्लेखस्य विद्यमानत्वादित्यर्थः । विषयीकरणमेवोल्लेख इति शङ्कतेःतत्कालेति। अध्यवसानं - विषयीकरणमित्यर्थः ।न वेति। बाधकावैकल्प्येऽपि कदाचिद थाने भानमेव न स्यादित्यर्थः ।सर्वेषां चेति। ज्ञानार्थ प्रवृत्तिर्लोक वेदयौर्नस्यादिति भावः ।सर्वेऽपीति। इति वैकल्य प्रयुक्तकार्या भावादिति भावः ।गुरुशिष्येति। ज्ञान भेदा धीन किंचित्ज्ञत्व बहुज्ञत्वरूप वैषम्यादिति भावः ।निरर्थक इति। विषय एव नास्तीति वादिनं प्रति सर्व विषयोपलम्भ प्रसञ्जनं वाक्यं रवपुष्पसौरभ्यापादक वाक्यवदर्थ शून्यमित्यर्थः।किमिहेति। विषय एव नास्तीति वाक्य इत्यर्थः । विषयानुल्लेखः - निर्विषयत्वमित्यर्थः ।तथा विधमिति। अनुपपन्नतैकवेषमित्यर्थः । स्वमात्र विषयत्वं । नाम किं विषयतया नीलविशिष्ट स्वमात्रविषयत्वं पीतविशिष्ट स्वमात्रविषयत्वं तथा शुक्ल विशिष्ट स्वमात्र विषयत्वादिकं विवक्षितं किं वा संविन्मात्र विषयत्वमेव नाद्य इत्याहःनीलादिकमिति । अन्तर्भाव्येति। संविदं प्रति विशेषण तया विषयीकृत्येत्यर्थः ।नीलादि नानात्वे नेति। नीलविशिष्ट स्वमात्र विषयायाः पीतविशिष्टस्यमात्र विषय संविदभेदायोगा योगात्संविन्नानात्वं सिद्धयेदित्यर्थः । ननु नीलपीतादिकं सर्वमेकमेव वाऽतो नील विशिष्टस्वमात्रविषयायास्संविदः पीत विशिष्ट स्वमात्र विषयसंविद भेदो युज्यत इति शङ्कामनूद्य दूषयतिःतन्नानात्व इति। ननु नीलादीनामेकत्वं नानात्वं चेति संविदैक्यं नानात्व प्रतीतिश्चोपपद्यत इत्यत्राहःनानात्वेकत्वे इति। ननु कथं समुच्चयानङ्गीकारः । अद्वैतं ह्यङ्गीकृतं । तद्भेदेय चित्राद्वैत मित्यत्राहःचित्रेति। ननु कथमनभ्युपगमः । स्वगीष्ठीमध्यभ्युपगमस्यैव स्वाभ्युपगमत्वादित्यत्राहःअभ्युपगच्छतामपीति। नानात्वैकत्वयोरेकत्रा संभवादन्यथा सत्यत्वमिथ्यात्वयोरपि समुच्चयादि प्रसङ्गादिति भावः । रासः शब्दः । संविन्मात्र विषत्वमेव स्वमात्र विषयत्वमिति द्वितीयं कल्पमुत्थाप यतिः - अथेति । तथा सतीति। नीलादीनां प्रकाशो न स्यादित्यर्थः ।तदभावे चेति। नीलादि व्यवहारा भावे कथं नीलाद्यनन्तर्भावोक्तिः । तदुक्तेरेव नीलादि व्यवहारत्वादिति भावः ।सर्वेति। सर्वेषां मिथ्यात्वाविशेषादिति भावः आदि पदेन ज्ञाताज्ञातत्वादि सङ्ग्रहः । ननु मिथ्यार्थस्यैक्यमिति कथं सर्वशब्दार्थ इत्यत्राहः - न चेति । तथापीति। सर्वशब्दस्या शेषपरत्वात् ज्ञाताज्ञातविभागो न स्यादिति भावः ।असद्विषयत्वादाविति। किं प्रतीयमानस्य घटादेरसत्वं विवक्षितं उत प्रतीतेः रवपुष्पादिविषयत्वं नोभयमित्याहः - दत्तोत्तरत्वादिति। सिद्धान्तविरोधात् घटादीनां निस्वरूपत्वानभ्युपगमाद्बन्धा भावेन शास्त्र वैयर्थ्यादाद्यो न युक्तः । सुखादि प्रत्यक्षविरोधात्सर्वोप लब्धि प्रसङ्गस्य दीर्घायुष्ट्राच्च द्वितीयोप्ययुक्त इत्यर्थः । नन्वस्तु नीलादि विशिष्ट स्वमात्रविषयत्वमेवेति पक्षः । न चैवं सति संविद्भेद प्रसङ्गः । नीलादीनां भिन्नाभिन्नत्वे ना भेदमादाय संविदैक्योपपत्तेः । न च भेदा भेदयोर्विरोधादेकत्रा सम्भवः । अविद्याविलासत्वेन मिथ्याभूतयोर्दुर्निरूपत्व भावयोदौर्घप्यस्यैकलंकारत्वादित्याशङ्कामनूद्य दूषयतिः - अनिरूपितेति। अनिरूपितत्वं निरूपणायोग्यत्वं । निरूपितो यो भेदा भेदरूपाविद्याविलासस्तद्दौर्धप्यस्या दोषत्व पर्यवसान इत्यर्थः । दौर्घट्यांगीकारोस्मदुक्त दूषण ग्रासाधीन इति दोषास्तदवस्था इत्याहः - अस्मदुक्तेति। ननु त्वदुक्तदोषाः पारमार्थिकत्व विरोधिनो न तु विद्यमानत्वस्य तथा च तदङ्गीकारो न दोषायेति शङ्कतेः - अवस्तुनीति । प्रपञ्च इति। प्रपञ्चे या त्वया व्यवस्थांङ्गीक्रियते । तद्विपरीत व्यवस्थायां त्वदुद्भाविता दोषा न दोषास्युस्तथेन्द्रिय सन्निकर्षाभावाद सतः प्रत्यक्षत्वं नास्तीत्य सत्यात्सत्यख्याति निरसनं चायुक्तं स्यादित्यर्थः । दोषो हि स्वरूपस्य विधातः क्वापि दोषो न स्यादिति दूषणान्तरमाहः - वस्तु निचेति। सर्वत्र दोष एव मास्तु किन्नश्च्छिन्नमिति शङ्कतेः - न क्वचिदिति। स्यदस्तीत्यादिना जैनावस्तुमात्रे नैकान्त्यमभ्युपगच्छन्ति । तन्मतमेवादुष्टं स्यादिति भावः ।सर्वत्रेति। दोष इति शेषः ।त्यजेति।संवित्स्वरूपस्यापि (+) लिधादोष स्यादित्यर्थः । ननु संविद्यतिरिक्ते । दोषा न संविदिति शङ्कतेः - न संविदिति । आशामात्रमिति। संविद्व्यतिरिक्तस्या वस्तुत्वादवस्तुनि च दोषाभावस्य त्वयैवोक्तत्वादिदानींसंविदतिरिक्ते दोष इत्युक्तेऽविरुद्धत्वान्न स्वाभिलषितार्थ सिद्धिरित्यर्थः । दूषणान्तरमाहः - विद्याविद्ययोरिति।अनिरूपणमविरोधः । नीलादीनां भेदाभेदयोरनिरूपण वद्विद्याविद्ययोः भेदा भेदयोरनिरूपणादनृतजड परिच्छिन्न व्यावृत्ति बोधकसत्यादि वाक्यस्य तत्वावेदकत्वं न स्यादित्यर्थः ।कथञ्चेति। मिथ्यावस्त्वविषय शुद्धा या विद्या तत्स्वरूपं यद्ब्रह्म ज्ञानं तस्य शुद्ध ज्ञानापेक्ष या भिन्ना भिन्नतया शुद्ध ज्ञानादेवापवर्ग इति कुतो नियम इत्यर्थः । किं चाविद्या स्वरूपे हि सिद्धे तद्विलास भेदादयो दौर्घट्यं न दोषायेत्यपि वक्तुं शक्येत सैव न सिद्धयतीत्याहः - तत्स्वरूपादिति। अविद्याया दोषान्तरमाहः - अविद्येति । ब्रह्मविद्येति - समानाधिकरण समासः ।देशादीत्यिदि। ना कालो गृह्यते देश कालयोर्बहुत्वेऽपि व्यापकत्वान्नित्यत्वाच्च क्वापि देशे काले वा तदभावायोगादित्यर्थः ।अन्याभावस्येति। ब्रह्मव्यतिरिक्तस्या सत्वेन विद्यान्याविद्येति वक्तुं न शक्यते इत्यर्थः । ननु वयं ब्रह्म व्यतिरिक्तस्य स्वरूपेण शून्यत्वं ब्रह्मत्वं किन्तु मिथ्यात्वमित्यत्राहःमिथ्यात्वादिति। मिथ्यात्वस्य \nशून्यतातिरिक्तस्य निरासात्तत्साधने शून्यतायामेव पर्यवस्यतीति भावः । आदि पदेन व्यावहारिकत्वं गृह्यते । अनादित्व वैघप्यादनुवृत्ति वैघट्यादित्यर्थः । एवं विद्यायाः ब्रह्म स्वरूपत्व पक्षे दूषणमभिधाय ब्रह्मातिरिक्तपक्षे दोषमाहः - ब्रह्म व्यतिरिक्तस्येति। एवं ब्रह्मातिरिक्त विद्या पक्षेऽपि तदन्यतदभाव तद्विरोधि रूप विकल्पमभिप्रेत्य त्रयाणां साधारणं दोषमभिधाय विरोधिपक्षे प्रातस्विकं दोषमाहः - भ्रान्तीति । रूपेति। ब्रह्मस्वरूपातिरिक्तस्य कृत्स्नस्यापि मिथ्याविषयतया भ्रान्तिरूपत्वादिति भावः । किञ्च यदि दुर्घटत्वमपि विद्याया न दोष तर्ह्य विद्यां ब्रह्मैकस्तु न च ज्ञान निवर्त्याया अविद्याया ब्रह्म भावानुपपत्तिर्नापि ब्रह्मण एव दोषत्वेन तदतिरिक्ताधिष्ठाना भावादध्यासानुपपत्तिः दौर्घट्यस्या दोषत्वादे वेत्याहः - किञ्चेति । नन्वेवं दुर्घटत्वादिभिस्तैरनेकान्त वादस्यैवा वलम्बने जयपराजयादि व्यवस्थाया अभावे भवद्भिस्ते कथ पराजिता भवेयुरिति तटस्था शङ्कामनुवदतिः - त्वमित्यादिना। दौर्घट्यस्य दोषत्वाभावादिति भावः । आदिशब्देन । पसिद्धान्तः । एवं सिद्धान्त दूषणान्येता दूषणानीति सङ्ग्रहः । न तन्निरसनेऽ स्माभिर्यतित व्यमित्याहः - न न इति। सद्भिः प्रतिक्षेप हेत्वन्तरमाहः - तथा चेति। अनिरूपितेति भाव प्रधानो निर्देशः । अनिरूपितत्वमेव रमणीयत्वं यस्यव्यावहारिकस्य तद्व्यवस्थायाश्च तेन व्यावहारिकत्वादिना यत्प्रलोभवं तदर्थशून्यमापद्यते दुर्घटस्यांगीकारादेव व्यावहारिकत्वं तद्व्यवस्थाश्च न सिद्धयन्तीत्यर्थः । ननु दुर्घटत्वेपि प्रामाणिकत्वादेव तत्सिद्धिरित्यत्राहः - प्राति भासिकवदिति। ततश्च तद्वैषम्यं न सिद्धयेदिति भावः । ननु कथं व्यावहारिकस्य प्रतिभासिकवद प्रामाणिकं कल्प्यमित्यत्राहः - तस्यापीति। अविचारित रमणीयत्वस्या प्रामाणिकत्व प्रयोजकत्वादिति भावः । फलितमाहःतथाचेति । व्यवहारसम्बन्धित्वादिति। व्यावहारिकत्वादित्यर्थः । फलतो वैशम्याभावादिति । तानाभिपन्ति सन्त इत्यनुषङ्गः । वैशम्यांगीकारे बन्धकमाह तद्वैशम्य इति । प्राति भासिकत्व व्यावहारिकत्वाभ्यां वैषम्यस्य वक्तुमशक्यत्वात्पारिमार्थिकत्वेनैव वैशम्यस्य वक्तव्यतया भेदवाद प्रसङ्ग इत्यर्थः । नन्वतत्वावेदकवाक्यमपारमार्थविषयं तत्वावेदक वाक्यं पारमार्थ विषयमिति विषयतो वैषम्यमस्त्येव तत्राह - तत्वावेदकेति।ब्रह्मतत्वावेदकेति ।यदि ब्रह्मतत्वावेदक वेद्य मित्युच्यते तदाक्योन्तरेण ब्रह्म मिथ्येत्युक्तं भवति । दृश्यत्वाद्यदि ब्रह्मव्यतिरिक्तस्य तत्वावेदक वेद्यत्वं तर्हि तत्वा वेदकवेद्यस्य पारमार्थिकत्वांगीकारादेव भेदवाद प्रसङ्ग इत्यर्थः ।।\nवत्सकुल जलधिकौस्तुभनृसिंह गुरुसुतेन सिंहदेवेन कृतायां शतदूषणी टीकायां त्रयस्त्रिंशा वादस्समाप्तः ।।"
              }
            ]
          },
          {
            "verse_number": 34,
            "original_text": "34 उपदेशानुपपत्तिः वादः",
            "commentaries": [
              {
                "author": "Vedanta Desika (original text)",
                "commentary": "34 ---\n \n  \"34 उपदेशानुपपत्तिः वादः\" \nअथ चतुस्त्रिंशो वादः ।  \n\nहयमुखमुखैस्तत्तद्रूपैरकर्मविनिर्मितै  \nरुपदिशति यस्तथ्यं पथ्यं सतामवसीदताम् ।  \n\nजननपदवीयातायातश्रमापहरां धियं  \nजनयतु स मे देवः श्रीमान् धनञ्जयसारधिः ।।  \nअस्ति तावदासर्वेश्वरादस्मदादिपर्यन्तमासंसारमनुवर्तमानो दृष्टा दृष्टप्रयोजनः सर्वसैद्धान्तिक सम्मतश्शिष्याचार्यक्रमः ।  \nस एष निर्विशेषैकशेमुषीमात्रपरिशेषमुषितनिरवशेषभुवनस्य न कथञ्चिदपि सङ्गच्छते ।  \n\nतथाहि - आत्माद्वैतमुपदिशन्नाचार्यः किं शिष्यतया शिक्षणीयं कं चिदपि नोपलभते, उतोपलभते? आद्ये कस्मा उपदिशेत्? न कस्मैचिदितिचेत्? तर्हि नोपदिशेदेव, श्रोतृप्रतिपत्तिप्रयोजकत्वादुपदेशस्य ।  \nअन्यथाआरण्यकोपदेशस्य ।  \nस्वस्मा एवेति चेन्न; - उपदेष्टव्यप्रतिपत्तौ नैराकाङ्क्ष्येण श्रोतृत्वासिद्धेः ।  \nतदप्रतिपत्तौ वा अज्ञत्वेनानुपदेष्टृत्वात् ।  \nद्वितीये तु स्वात्मनोन्यमनन्यंवा? अन्यत्वेपि सत्यमसत्यंवा? नाद्यः, अपसिद्धान्तादिप्रसङ्गात् ।  \nन द्वितीयः, मिथ्याभूतस्य शिष्यस्य मिथ्यात्वेनोपलम्भे तदर्थमुपदेशाद्यसम्भवात् ।  \nनहि प्रतिबिम्बादित्वेन प्रतीयमानेभ्यः प्रतिबिम्बादिभ्य उन्मत्तोप्युपदिशेत् ।  \nपाञ्चालिकादिभ्यो बालिकादिव्यवहारवदिति चेन्न; - मौग्ध्यमन्दीकृतकृत्याकृत्यविवेकानां बालिकादीनां क्रीडारसादि निर्विविक्षया तदुपपत्तेः ।  \nअत्रापि तथास्त्विति चेन्न; - स्वपरहृदयविसंवादादपसिद्धान्ताच्च ।  \nसमूलभेदभ्रमनिर्मूलनाय तत्वमस्याद्युपदेश इति वो मठकमठसम्प्रदायः ।  \nमिथ्याभूतं शिष्यं सत्यत्वेनोपलभानस्तु स्वयं भ्रान्तत्वादननुविधेयवाक्यः स्यात् ।  \nस्वस्माद्भिन्नतया सत्यत्वेनोपलभ्यमानाय शिष्याय स्वात्मैक्यमुपदिशन्नाचार्यः विप्रलम्भकश्च स्यात् ।  \nकथञ्चासावद्वैतवाक्य श्रवणमहिमनिश्शेषितातत्वप्रतिभासे मृषाभूते शिष्ये सत्यतां प्रत्येष्यति ।  \nअनन्यत्वपक्षे प्यनन्यत्वेनान्यत्वेनवा शिष्यस्य उपलम्भः? उभयमपि पूर्वोक्तैरेव दूषणैरचूषितम् ।  \n\nकिञ्चाद्वैतोपदेष्टाचार्यो निवृत्ताविद्यः, उतानिवृत्ताविद्यः? निवृत्ता विद्यत्वे शब्दार्थतत्प्रतिभासादिभेदगुच्छोच्छेदेन तुच्छहेतुरुपदेशस्स्यात् ।  \nबाधितानुवृत्तिस्तु बाधिता ।  \nन चेश्वरकृतेषूपदेशेषु बाधितानुवृत्तिमूलत्वसम्भवः, अनादिसर्वज्ञतया करणपरतन्त्रज्ञानत्वाभावेन तस्य भ्रमतद्बाधितानुवृत्त्यादेरसम्भवात् ।  \n\"\"यस्सर्वज्ञस्सर्ववित्'' \"\"परास्य शक्तिर्विविधैव श्रूयते, स्वाभाविकी ज्ञानबलक्रियाचे'' त्यादि हि श्रूयते ।  \nअस्तु वा बाधितानुवृत्तिसम्भवस्त्वन्मते, तथापि नोपदेशादिप्रवृत्तिसम्भवः ।  \n\nनहि पानीयाभिमाननिवृत्तावपि दोषवशात् प्रकाशमानासु मरुमरीचिकावीचिकासु कश्चित्पिपासति ।  \nअनिवृत्ताविद्यश्चेत् भ्रान्तत्वादेव पूर्ववदनाप्तत्वप्रसङ्गः ।  \n\nकिमर्थश्चायमात्माद्वैतोपदेशः? अविद्यानिवृत्त्यर्थ इति चेत्? किमुपदेष्टुः; उत श्रोतुः, उतोभयोः अथोभयव्यतिरिक्तस्य? नाद्यः, पूर्वमेव तस्य निवृत्ताविद्यत्वात् ।  \nअनिवृत्ताविद्यत्वे परोपदेशेन स्वभ्रमनिवृत्त्ययोगात् ।  \nपरोपदेशजनितपरमादृष्टप्राबल्यादिति तु सम्भवन्नप्यर्थः प्रपञ्चसत्यत्वभयाद्भवता नाबलम्ब्यते ।  \nनापि द्वितीयः, उपदेष्टृज्ञानस्याविद्यानिवर्तकत्वमस्ति नवा? अस्तिचेतेनैव शिष्याविद्याया अपि निवृत्तावुपदेशनैष्फल्यम् ।  \nनास्तिचेत्, तर्हि तत एव शिष्यज्ञानस्याप्यविद्याया अनिवर्तकत्वादुपदेशनैष्फल्यम् ।  \nनच तृतीयः, उक्तदोषसमुच्चयप्रसङ्गात् ।  \nनापि चतुर्थः, अतिप्रसङ्गात्; नहि देवदत्ताय सर्पाभावोपदेशेन यज्ञदत्तस्य सर्पभ्रमो निवर्तते ।  \nतथाच सति सर्वतत्वसाक्षात्कारिषु ईश्वरादिषु जागरूकेषु क्वचिदपि कस्यचिदपि भ्रमानुदयप्रसङ्गात् ।  \nयश्च नित्यनिवृत्ताविद्यं ब्रह्मेति भाषते, स कथं ब्रह्माविद्यानिवृत्त्यर्थ उपदेश इत्युपदिशेत् ।  \nअस्तु तर्हि निष्प्रयोजन एवायमुपदेश इति चेन्न; - \"प्रयोजनमनुद्दिश्च न मन्दोपि प्रवर्तत' इति न्यायात् ।  \nनच वस्तुतो न कश्चित्कस्मैचिदुपदिशतीति वाच्यम्, व्यावहारिकव्यवस्थया सर्वस्य निर्वाह्यत्वेनाभ्युपगमात् ।  \nअन्यथा स्वसिद्धान्तसमर्थनस्येव परसिद्धान्तदूषणस्याप्यसिद्धौ परेषामेव विजयित्वप्रसङ्गात् ।  \nदूषणसमर्थनप्रयोजनाभावेपि प्रयोजनसद्भावभ्रममूलोयमुपदेशभ्रम इति चेत्? हन्त पुनरपि समीचीनमेव तत्ववित्त्वमुपदेष्टुरुपपादितम् ।  \nमाभूत्तत्ववेदित्वम्, तथापि स्वप्रसिद्धशिष्याचार्यवद्व्यवहार इति चेत्? हन्त तर्हि सिद्धान्तान्तरशिष्याचार्यादिव्यवहारात्को विशेषः? नहि जिनसुगतादिशिष्याचार्यव्यवहारात् प्रतिभासते भवतां विशेषः, येन वैषम्यं वक्ष्यसि ।  \nविशेषस्तत्वविषयत्वमिति चेन्न; - तत्वविषयत्वस्याप्यतत्वकोटिनिवेशेन पुनरप्यविशेषात् ।  \nतत्वातत्वविषयताव्यवस्थापनस्य तस्यापातरमणीयाभिमानमात्रसारत्वाविशेषात् ।  \nअस्त्वविशेषः, को दोष इति चेन्न; - परिग्रहबहिष्कारादिव्यवस्थाभङ्गप्रसङ्गात् ।  \nसापि व्यवस्था समीचीनताऽसमीचीनतामोहहेतुकेति चेत्? तर्हि जितमनायासेन सर्वैस्त्वद्विरोधिभिः, त्वन्मतप्ररिग्रहस्य त्वयैव समीचीनताभ्रमहेतुत्वकण्ठोक्तेः ।  \nपरमतस्यापि त्वयैवासमीचीनताभ्रमविषयत्वाभिधानेनार्थतस्तद्विपरीतसमीचीनत्वस्यैव समर्थितत्वात् ।  \nसर्वमप्यसमीचीनमिति तत्वस्थितावस्माकमेव जय इति चेत्? अस्यैव वाक्यार्थस्य समीचीनत्वाऽ समीचीनत्वयोः सर्वासमीचीनत्वासिद्धेः ।  \nएतस्याप्यसमीचीनत्वं सर्वासमीचीनत्वान्तर्गतमिति चेन्न; - दुष्परिहरस्वव्याघातनिरयनिपातस्य बहुशोन्यत्र स्थापनात् ।  \nतदलमनेन व्रणकिणभूषणशम्फळीजनसध्रीचां व्याहतवाचां भूषणाभिमतेन दूषणाभिधानेन ।  \n\nएवं आत्मैक्यं स्वाभाविकमभ्युपगच्छतां भास्करयादवमतानु सारिणामुपाधितः स्वतो वा भेदेपि सार्वज्ञाज्ञत्वसङ्करादेरपरिहरणीय त्वादुक्तोपदेशानुपपत्तिरपरिहार्या ।  \nस्वाभाविकैक्येतु स्वाभाविकभेदो व्याघातादपि निरस्त एव ।  \nआैपाधिकोपि भेदो न प्रतिसन्धानपरिपन्थी, (तथान्तःकरणभेदोपिन प्रतिसन्धान) अन्यथा सौभरिदेहेष्वीश्वरावतारभेदेष्वप्यप्रतिसन्धानप्रसङ्गात् ।  \nयथा च चक्षुरादिकरणभेदः पाणिपदाद्यवयवभेदश्च न प्रतिसन्धानं प्रतिरुणाद्धि तथान्तः करणभेदोपि न प्रतिसन्धानं प्रतिरोद्धुमलम् अतएव सर्वगुणदोषसङ्करो दुर्वारः, निर्विकारनिरवद्यश्रुतिविरोधोपीति कृतमप्रसक्तोपालम्भेन ।  \nअतः परमार्थनिरुपाधिकात्यन्तात्मभेदमन्तरेण नोपदेशसम्भवः ।  \n\nननु परस्परं शिष्याचार्यादिभावेनावस्थितेषु भगवदवतारेषु परमार्थत आत्मभेदाभावेपि व्यवस्था सुस्था, फलं चास्त्येव किञ्चित्, तत्रेश्वरमायापुरस्कारः परिष्कारश्शङ्करमतस्य, उपाधिभेदाभिधानेतु भास्करोदयप्रत्यूषः, विभागशक्तिवैभववादस्तु यादवराज्याभिषेकः, गत्यन्तरन्तु प्रमाणपथिकप्रान्तरं सम्भवदपि समानमस्माकमिति प्रतिबन्दिमुखेन श्वावराहकलहावतारे कस्ते निस्तार इति ।  \n\nअत्रबूमः - अस्ति हि समस्तसमाधानहेतुरीश्वरलीला, स भगवान् पुरुषोत्तमः स्वमाहात्म्यानुगुणलीलाप्रवृत्तः स्वेच्छया स्वीयमेव रूपं विचित्राकारं परिणमय्य तत्तज्जातीयोचितमभिनीय निखिल जगदुज्जिजीवयिषया शिष्याचार्यादिभावमप्यभिनीय स्वोपदेशानुष्ठानादिभिर्धर्म संस्थापनं लोकनिर्वाहादिकं च निर्वर्तयतीति किन्नोपपद्यते ।  \nउक्तं च न्यायाचार्यैरपि \"\"मायावत्   \nसमयादय'' इति ।  \nनच युष्मच्छिष्याचार्येष्वपि इयमेव रीति रिति वक्तुं शक्या, परस्यैवा भावेन परार्थत्वासिद्धेः ।  \nदुःखमयत्वेन केवलं स्वार्थत्वायोगात् ।  \nअस्माकमपीश्वरस्य तु स्वव्यतिरिक्तानन्तसंसारिचेतनसद्भावेन तदर्थं स्वलीलारसोचिततत्तत्संव्यवहारोपपत्तेः ।  \nचिन्मात्रस्य तु निर्विशेषत्वेन कथं लीला? कथञ्चेश्वरत्वम्? नचार्वाचीनेषु तादृशलीला सम्भव इत्युक्तम् ।  \nअतो वास्तवं जीवभेदं जीवश्वरभेदं चानभ्युपगच्छतां मोक्षार्थोपदेशादिप्रवृत्तिर्न सम्भवतीति ।  \n\nइति शतदूषण्यां उपदेशानुपपत्तिः चतुस्त्रिंशो वादः ।  \n(34)"
              },
              {
                "author": "Nrisimharaja",
                "commentary": "34 ---\nसंविदैक्ये एकस्य ज्ञानात्परस्यापि ज्ञानत्वात् ज्ञाना ज्ञानयोरयोगेन शिष्याचार्य भावायोगादुपदेशानु पपत्तिस्तद्भेदेतु - तदुपपत्तिरिति सङ्गत्यावादार्थं संगृह्णातिह्यमुखेति। अवसीदतां सतां दुखिभ्यः सदूभ्य इत्यर्थः चतुर्थ्यर्थे षष्ठी। उपदिशतीत्यनेन धनं जयसारथिरित्यनेन च वादार्थस्सूचितः आसंसारमित्यव्ययी भावः । संसारमभि व्याप्येत्यर्थः ।।स एष इति। शेमुषीमात्रस्य परिशेषो यथा भवति तथा मुषित कृत्स्न प्रपञ्चस्येत्यर्थः । तुनु प्रपञ्च भेदस्य व्यावहारिकस्य सत्वादुपदेशः कथं नोपपद्यत इत्यत्राहःतथाहीति। उपदेशस्य संप्रदाननियमो नास्तीति शङ्कतेःन कस्मैचिदिति । अन्यथेति। प्रतिपत्ति प्रयोजकत्वाभावे वेदान्तानामरप्यरोदन वदप्रयोजन कत्वाभावे वेदान्तानामख्यरोदनवद प्रयोजकत्व प्रसङ्ग इत्यर्थः । आरप्यकमुपनिषत् ।उपपेष्टव्येति। उपदेष्टस्यार्थस्य स्वेन प्रतिपत्तौ बुमुत्साविरहान्न श्रोतृत्व सम्भव इत्यर्थः। तदप्रतिपत्ताविति । तन्प्रतिपत्तिम् लक उपदेश एव स्यादित्यर्थः । अन्यमनन्यं वेति । उपलभ्यत इत्यनुषङ्गः ।अपसिद्धान्तादिति। अद्वैतहानेरिति भावः । आदिपदेन वस्तुतोऽन्यत्वे त्वदुक्तन्यायेन दृग्दृश्य संबन्धत्वानुपपत्तेस्तदुपलम्भोऽपित्वयाऽ रूपपाद इत्यादिकमभि प्रेत्वं मिथ्याभूतमपि विशिष्यमिथ्यात्वेनोपलभते उत सत्यत्वेनेति विकल्पमभिप्रेत्याद्यं दूषयतिः - मिथ्याभूतस्येति। आदिपदेन तदर्थानुष्ठानं गृह्यते । ननु मिथ्याभूतेनोपलभ्यमानायैव शिष्यायोप देशोऽस्तु । चैतन्याभावे ज्ञाते सालभञ्जिकादिभ्यः क्षीरदानादि व्यवहार दर्शनादिति शङ्कते पाञ्चालिकादिभ्य इति ।मौग्ध्यमङ्गीकृतेति। इदमुपलक्षणं ।। ज्ञातत्वादिकमारोप्यापि व्यवहारः स्यादेवेति द्रष्टव्यं । अत्रापि कृत्याकृत्यविवेकमांद्यादुप देशोऽस्त्वित्यर्थः ।स्वपरेति। आचार्यस्य विवेकिता पूर्तेस्सर्वैरक्ष्युपगमादिति भावः ।अपसिद्धान्तादिति। अज्ञस्योपदेष्ट्रत्वस्यानभ्युपगमादिति भावः । अपसिद्धान्तमेवोपपादयतिःसमूलेतितथा च तत्वमस्यादि वाक्यार्थज्ञनवत एवोपदेष्ट व्यत्वात्सर्वमिथ्यात्व ज्ञानस्या वश्यकतया विवेकमान्द्यमयुक्त मित्यर्थः । मठस्य कमठा इवमठकमठाःकमठा यथा बहिर्नजानन्ति तद्वदज्ञा इत्यर्थः ।मिथ्याभूतमिति। शिष्यः स्व प्रत्युपदेशादेव स्वस्मिन् गुरोस्सत्यत्व बुद्धिं जानन् तद्विपरीतमिथ्यात्वोपदेशे नाचार्ये भ्रान्तत्वादि शङ्कया तद्वाक्यं न श्रद्धधीतेत्यर्थः । आचार्यलक्षणमपि न स्याद्दभ्या सूयाविप्रलम्भादि वर्जितत्वादित्याहःस्वस्माद्भिन्नतयेति। आचार्यस्य सत्यता \nप्रतिपत्तिरवेन स्यादित्याह कथं चेति । अतत्व प्रति भासत्वभिन्ने सत्यता प्रतिभासस्येति भावः ।पूर्वोक्तैरेवेति। अन्यत्वेनोपलंभपक्षे । ननु विधेयवाक्यत्व विप्रलम्भकवाक्यत्व ज्ञानासम्भवाः पूर्वोक्त दोषाः । अनन्यत्वेनोपलम्भपक्षे उपदेष्टव्य प्रतिपत्ति तदप्रतिपत्त्योः श्रोतृत्व वक्तृत्वासिद्धी पूर्वोक्त दोषौ । यद्यप्युभयबहिर्थावेनोपलम्भस्सम्भवति । तथापि तदन्यत्वेन ज्ञानाभावे उपदेशफलस्य श्रोतरिबोधोत्पादस्य ज्ञानस्या सम्भवात्प्रवृत्तिर्न स्यादिति भावः ।किञ्चद्वैतीति। अद्वैतं - द्वैतमिथ्यात्वं ।शब्दार्थेति।शब्दो - विषयतयार्थः । प्रतिपाद्यतया तत्प्रतिभास वागादिकमपेक्षितं । तत्रोपदेशहेतु भूत प्रतिभासाद्यसम्भवात्सामग्रयुच्छेदे तुच्छहेतुक उपदेश स्यादित्यर्थः । गुच्छः - समुदायः ननु शब्दार्थयोर्बाधितयोर्बाधितानुवृत्त्या तत्प्रविभानसम्भवान्न सामग्रयुच्छेद इत्यत्राहःबाधितानु वृत्तिस्त्विति।करणपरतन्त्रेति। तथात्वेहि करणदोषाद्भ्रमः संभाव्येतेति भावः । अनादि सर्वज्ञतायां करणपरतंत्राभावे च प्रमाणमाहःयस्सर्वज्ञ इति। आचार्यस्य बाधितानुवृत्तिमभ्युपेत्याहः - अस्तु वेति । पानीयाभिमानेति। अप्रामान्यनिश्चये प्रामाण्यशङ्काशून्यनीयम भ्रमस्य विशष्टस्य निवृत्तिरभिप्रेता भ्रममात्रस्यानु वृत्तेस्ततश्च शिष्यादिरसत्य इति ज्ञानवतो गुरोर्नतान् प्रत्युपदेशस्सम्भवतीति भावः ।अनिवृत्तेति। तत्वज्ञाने सत्यविद्या निवृत्तेरावश्यकत्वात्तदनिवृत्तौ तत्वाज्ञानाभावादुपदेष्टृत्वं न स्यादिति भावः । प्रयोजनाथावाच्चोपदेशो न युक्त इत्याहःकिमर्थ इति।परेति। समानाधिकरण ज्ञानस्यैव विद्यानिवर्तकत्वाभावादिति भावः । प्रपञ्च सत्यत्व भयादिति । दृष्टद्वारा ज्ञाननिवत्यत्वे पुरुषोत्तमदर्शन निवर्त्यपापवत्सत्यता प्रसङ्ग इति भावः ।स्वस्येति। तथाचोपदेश सामग्रयभाव इति भावः ।नास्ति चेदिति। अविद्यानिवृत्तिर्नास्ति चेदिति भावः ।तत एवेति। गुरुज्ञानस्याविद्यानिवर्तकत्वा भावात्तुल्यन्यायेन शिष्यज्ञानस्याप्य विद्या निवर्तकत्वायोगाद्युपदेशानर्थक्य मित्यर्थः ।तथा च सतीति। व्यधिकरणज्ञानस्य निवर्तकत्व इत्यर्थः । आदिशब्देन योगिनोविवक्षिताः ।यच्चेति। नित्यनिवृत्ताविद्यं ब्रह्मैवकोजीव इति पक्षस्तस्मिन् पक्षेस्तुरामुपदेशानुपपत्तिरित्याहः - यच्चेति। मिथ्यात्वादुपदेशस्य तदनुपपत्तिर्न दोषायेत्याशङ्कयाहः - न चेति । व्यावहारिकेति। व्यावहारिक प्रयोजनोद्देशादि व्यवस्थया लोक व्यवहारस्य समर्थ्यत्वदित्यर्थः ।अन्यथेति। मिथ्यात्वादेवस्वांगी कृतस्योपदेशस्यानिर्वांह्यत्वे तद्वदेव प्रतिवादिनिर्णयस्यापि मिथ्यात्वेन तद्दूषणस्यकर्तव्यतया तदसिद्धौ परेषामेव विजयत्व प्रसङ्ग इत्यर्थः ।दूषणेति। उपदेशोऽस्था द्वैतरूप स्वमत समर्थनं । द्वैतरूप परमतदूषणं चेत्युभयात्मकंः तादृशस्यो पदेशस्य प्रयोजनाभावेऽपि प्रयोजन भ्रममूलोऽयमुपदेश इत्यर्थः ।हन्तेति। गुरोः परम भ्रान्तत्वमेवोपपादि भावाभ्यां तत्वविषयत्वा तत्वविषयत्वादि व्यवस्था त्वदभिमत न्यायानामसामीचीन्यस्य साधितत्वात्तदभिमानमात्रं तु नो दावपि समानमित्यर्थः ।परिग्रहेति। त्वया जिनमतादि बहिष्कार्यं किमर्थं क्रियते परिग्रह एव किं न क्रियत इत्यर्थः । आदि पदेन तदनुक्तानुज्ञानं गृह्यते भ्रमाद्यवस्थेति शङ्कतेः - सापीति । तर्हि जितमिति। त्वन्मतमेव बहिष्कार्यं परमतमेव स्वीकार्यमिति पर्यवस्यतीति भावः । ननु समीचीनमसमी चीनमिति विभागो नास्त्येव सर्वमप्य समीचीनमेव इदमेवमतमस्माकमिति शङ्कतेः - सर्वमितिसर्वासमीचीनत्वे एकस्य वाक्यस्य समीचीनत्वमेतत्समीचीनत्वस्यैव सिद्धान्तस्य समीचीनत्वादस्या सामीचीन्ये - एको न सर्वांत समिचीन्या ( ) भावः । इदं वाक्यं स्वस्याप्य सामीचीन्यं समर्थयत इत्याशङ्क्यतमिति भावः । स्वाप्नाचार्यस्य तत्ववित्त्वा भावेऽपि स्वप्नोपदेशवदस्त्विति शङ्कतेः - मा भूदिति। व्यवहारः उपदेशः श्रवणं च ।तर्हीति। आचार्यस्यातत्व वित्वविशेषादिति भावः । अतत्ववित्वेप्युपदेश वैशम्यमस्त्वित्यत आहःनहीति। काकुगर्भं । जिन सुगतादि शिष्याचार्यं व्यवहाराद्भवतां व्यवहार विशेषो न प्रतीयत इत्येतन्नास्ति किं न प्रतीयतं एव तथा च तद प्रतिपत्तेर्भवतां वैषम्यं वक्तुं न शक्यमिति भावः । ननु सिद्धान्तेप्युपदेशस्य तत्वविषयत्वादेव वैषम्यं वाच्यं । तत्पूर्व पक्षिणोप्यस्त्वित्याशङ्कतेः - विशेष इति। तत्व विषयत्वस्य मिथ्यात्वेन वस्तुतदभावस्यो भयत्रा विशेषादिति भावः । ननु तत्व विषयत्व तदभावाभ्यां वैषम्यं न ब्रूमः । किन्तु तत्व विषयत्वा( +)भ्या मित्यत्राहः - तत्वा तत्वेति। मूलभूतन्यायानां समीचीनस्य तदस्वस्या सामीचीन्यमपि स्वसमीचीन्यायत्तमिति व्याघातो मिथ्यात्वादि खण्डने दर्शित इत्याहः - सर्वसमीचीनत्वेति । व्रणिकिणेति। विरूपता पादका ( ) नां स्वरूपतापादकत्व भ्रमवतीनामिव दूषणानां भूषणत्व भ्रमवत्तयात्यंत पारमत्वं सूच्यते । यादवादिमतेप्युपदेशानु पपत्तिमतिदिशतिः - एवमिति। प्रसङ्गात्स्वाभाविक भेदवादं दूषयतिः - स्वाभाविकेति। अपि शब्द उपदेशानुपपत्तिं सूचयति । प्रसङ्गाद्भास्कर पक्षेमपि दूषयतिः - आैपाधिक इति। न प्रतिसन्धान परिपन्थीति । तथा चा प्रतिसन्धानार्थमौपाधिक भेदकल्पनं व्यर्थमिति भावः ननु सौभर्यादि शरीरेऽपि प्रतिसन्धानं नास्त्येवेत्यत्राहः - यथाचेति। उपकरणत्वा विंशेषेऽकं तरवैषम्यस्य प्रयोजकत्वादिति भावः ।अत एवेति। एतादृश भेदस्य व्यवस्थापकत्वाभाव देवेत्यर्थः । साङ्कर्ये दोषमाहः - निर्विकारेति। परमार्थत्यनेन कल्पित भेदव्यावृत्तिःनिरूपाधिकेतिभास्करमतव्यावृत्तिः ।अत्यन्तपदेनयादवमत व्यावृत्तिः । \nभेदस्यात्यन्तिकत्वमभेदासहिष्णुत्वं । ननु भवतापि वास्तवभेदा भावेऽपि शिष्याचार्य व्यवस्थाभ्युप गम्यते । तथास्माकमस्त्विति शङ्कतेःफलं चेति। फलाभावे प्रवृत्त्ययोगात्फलं चास्तति भावः। मायापरस्कारः - मायाधीन भेद पुरस्कारः - विभागशक्ति वैभववादः शक्तिमाहात्म्याधीन विभागा इत्यर्थः प्रमाणपथिकप्रान्तरं प्रामाणिकानां दूरं प्रमाण शून्यमिति यावत् - एकस्य वराहस्य बहुभिः कलहः - श्वावराहकलहः भगवल्लीलैव निस्तार इत्याहः - अत्र ब्रूम इति। तद्विष्णोतिः सभगवानिति। अस्ति ह्यत्र प्रयोजनं परनुग्रता हादिरिति प्रयोजनार्थं प्रवृत्ति व्यवस्था चोपपद्यत इति भावः ।उक्तं चेति। सर्गाद्यकाले व्यवहारा भवेन व्युत्पत्तिग्रहो नोपपद्यत इत्यनोक्तमुदयनेन\"मायावत्समयादय'' (न्या कु.2.3)इति इदं च तेनैव विवृतं यथा हि सूत्र संचाराधिष्ठितदारु पुत्रिकादिकमिदमानयेति प्रयुङ्के स ( ) दारु पुत्रकस्तं तथा करोति तथा चेत न व्यापारादिवत्तदर्शितालोऽपि व्युत्पाद्यत एव तथं हापिस्यादिति । एवं प्रतिबंदीं पराकृत्ये दानींमीश्वरस्यापि परमते शिष्याचार्य व्यवहारोऽपपन्न इत्यत्राहः - चिन्मात्रस्येति। ननु विशे ( +)शलीलाद्यसम्भवेप्यर्वाचीनानां लीलया शिष्याचार्यादि भावोऽस्त्वित्यत्राहः - अर्वाचीनाना मिति ।आचार्यस्य तत्वदर्शित्व लीलादि प्रतिसंधानासम्भवः अतत्वदर्शित्वेत्वाचार्यत्वाद्यनुपपत्तिरिति भावः ।।\nवत्सकुलजलधि कौस्तुभ नृसिंहगुरुसुतेन सिंहदेवेन कृतायां शतदूषणी टीकायां चतुस्त्रिंशो वादस्समाप्तः ।।"
              }
            ]
          },
          {
            "verse_number": 35,
            "original_text": "35 तिरोधानानुपपत्तिः वादः",
            "commentaries": [
              {
                "author": "Vedanta Desika (original text)",
                "commentary": "35 ---\n \n  \"35 तिरोधानानुपपत्तिः वादः\" \nअथ पञ्चत्रिंशो वादः ।  \n\nयन्मायामोहितात्मनो यान्मायामोहितं विदुः ।  \n\nतत्प्रपद्य तदुक्तोयं तिरोधिरवधूयते ।।  \nयदाहुर्ब्रह्मधातिनो ब्रह्मविदो ब्रह्मस्वरूपमविद्यातिरोहितमिति ।  \n\nतत्र किमिदन्तिरोधानम्? किमिन्द्रियसम्बन्धनिवारणम्, किमैन्द्रियकज्ञानस्य तद्विषत्तानिवर्तनम्, यद्वा सर्वेषामपि ज्ञानानां तद्विषयतापाकरणम्, अथवा स्वस्य स्वकर्मताव्यपोहः, स्वप्रकाशभङ्ग एव वा, विशदस्वरूपस्याप्यविशदस्वरूपत्वापादनं वा, ब्रह्मप्रकाश सामग्र्यनुप्रविष्टस्वभावनिरासो वा, अनिरूपणीयस्वरूपमन्यदेव वा किञ्चिदिति ।  \nनाद्यः, अशक्यत्वात् ।  \nतथाहि - सम्बन्धशब्देन किं सामान्यतस्सम्बन्धमात्रं विवक्षितम्, तद्विशेषो वा? आद्येत्विन्द्रियाणां ब्रह्मणश्चारोपणीयत्वारोपणाधि करणत्वादिसम्बन्धोपि न स्यात् ।  \nतथाच सति तेषामेवासिद्धौ किन्तत्सम्बन्धनिवारणापेक्षया ।  \nतदसिद्धिरपि नास्माकं दोषायेति चेन्न; - अवगति (शेष) क्रमाधीनसिद्धिभङ्गस्य भवद्भिरनभ्युपगमात्; अन्यथा व्यावहारिकप्रत्यक्षतन्मूलानुमानादि व्यवहारव्यवस्थापि न सिद्ध्येत् ।  \nइन्द्रियोत्पत्तिवादिन्यः श्रुतयश्च प्रकुष्येषुः ।  \nद्वितीयेतु किं सर्व विशेषनिषेधः, कतिपयविशेषनिषेधो वाभिमतः? पूर्वन्तु पूर्वेणैव दत्तोत्तरम्, निर्विशेषं न सामान्यमिति हि न्यायविदः ।  \nउत्तरत्रापि स विशेषः किं ज्ञानोत्पत्त्यनुपयुक्तः संयोगादिमात्रलक्षणः, उततदानुगुण्यविशेषित इति ।  \nअनुपयुक्तत्वपक्षे तिरोधानशब्दानुपपत्तिः, सर्वव्यापिनि ब्रह्मणि सर्वाधिष्ठाने सोपि सम्बन्धो दुर्निवारश्च ।  \nपक्षान्तरेतु तदानुगुण्यं किं सर्वत्रापि निवर्तनीयम्, ब्रह्ममात्रे वा? सर्वत्र चेत्?प्रत्यक्षद्यनुपपत्तिरेव ।  \nब्रह्ममात्रे चेत्? किमिदं तिरोधानं कदाचिन्निवर्तनीयम्, उतानिवर्तनीयम्? निवर्तनीयत्वे ब्रह्मण ऐन्द्रियकत्व प्रसङ्गेन \"\"अद्रेश्यमग्राह्य'' मित्यादिश्रुतिविरोधः ।  \nदृश्यत्वप्रयुक्त मिथ्यात्वजडत्वादि प्रसङ्गः ।  \nशास्त्रस्य च ब्रह्मविषयस्यानुवादरूपता च ।  \nअनिवर्तनीयत्वे तु नित्यतिरोधानान्नित्याध्यासः, तस्य तदधीनत्वाभ्युपगमात् ।  \nएवञ्च सन्मात्रग्राहिप्रत्यक्षवादोपि प्रतिक्षिप्तस्स्यात् ।  \nतत एव न द्वितीयोपि ।  \nकिञ्च किमिदमैन्द्रियकत्वेन सम्प्रतिपन्नं ज्ञानं साधिष्ठानं जगद्गृह्माति, उत निरधिष्ठानम्? आद्ये त्वारोपितवत् अधिष्ठानस्यापि शुक्तिरजतादिष्विदमर्थस्येव तत्प्रतीतिविषयत्वाविशेषात् कथमिवतन्निवर्तनीयम् ।  \nद्वितीये त्वपसिद्धान्तो निरधिष्ठानभ्रमापातश्च ।  \nनच ब्रह्मव्यतिरिक्तं किमप्यधिष्ठानं ब्रूषे ।  \nअत एव न तृतीयोपि; उक्तेन न्यायेन सर्वेषामपि ज्ञानानां तद्विषयत्वात् ।  \nअन्यथा कथं ब्रह्मविषयाजडत्वस्वयम्प्रकाशत्व सत्यत्वविचारसङ्कथाः प्रवर्तेरन् ।  \nनापि चतुर्थः, भवतैव तदनभ्युपगमात् ।  \nअन्यथा ब्रह्मण एवसाक्षाद्दृश्यत्वप्रसङ्गात् ।  \nअतिरोहितदशायां विषयत्वविषयित्वलक्षण स्वभाववैशिष्ट्येन भेदसत्यत्वप्रसङ्गाच्च ।  \nनापि पञ्चमः, स्वप्रकाशशब्देन किं स्वगोचरं प्रकाशान्तरं विवक्षितम्, स्वरूपमेव वा? नाद्यः, दत्तोत्तरत्वात् ।  \nद्वितीये तु स्वप्रकाशभङ्ग इति किं सिद्धस्य प्रकाशस्य विनाशो विवक्षितः, उत सेत्स्यत उत्पत्तिप्रतिबन्धः?पूर्वत्र नश्वरत्वं ब्रह्मणः प्रसज्यते; ततश्च श्रुतिविरोधः, निरधिष्ठानभ्रमप्रसङ्गादयश्च पूर्वोक्ताः पार्ष्णिं गृह्णीयुः ।  \nउत्तरत्र ब्रह्मानादित्वभङ्गः ।  \nएवंच ब्रह्मस्वरूपघातिन्यविद्या स्वयमस्ती किमाश्रया तिष्ठेत् ।  \nतस्यास्तदन्तरेणापि सिद्धौ सत्यत्वप्रसङ्गः ।  \nनच षष्ठः, प्रत्यक्षैकस्वरूपे स्वात्मनि पारोक्ष्य लक्षणावैशद्यापादनायोगात् ।  \nअन्यथा स्वात्मभङ्गप्रसङ्गात् ।  \nनिर्विकारे निर्विशेषे वस्तुनि विषयातिरेकलक्षणवैशद्यस्यापि दुर्निरूपत्वात् ।  \nवेदान्तजन्यवृत्तिविशेषविषयत्वमेव वैशद्यमिति चेन्न; - प्रकाशयातिरेका भावे धारावाहिवदनुपकारकत्वात् ।  \nप्रकाशयातिरे सविशेषत्वस्यावर्जनीयत्वात् ।  \nनापि सप्तमः, स्वरूपभूतप्रकाशस्यासाध्यत्वेन सामग्रीनैरपेक्ष्यात्; तद्गतस्यातद्गतस्य वा प्रकाशान्तरस्य तद्विषयस्यानभ्युपगमात् ।  \nअभ्युपगमे वा सधर्मकत्व -   \nदृश्त्वादेर्दुर्निवारत्वत् ।  \nतन्मिथ्यात्वे तदर्थसामग्रीनैष्फल्यं स्यात् ।  \nभ्रान्तिज्ञानोत्पत्तिसामग्रीविच्छेदस्य च दोषत्वाप्रसिद्धेः ।  \nप्रतिबन्धकाभावस्य हेतुत्वमनभ्युपगच्छतां सप्तमस्य पक्षस्य दुर्घटत्वाच्च ।  \nअष्टमस्तु कष्टः पक्षोविकल्प्यते ।  \nकिन्तदधिष्ठानभूतं   \nब्रह्म प्रकाशप्रतिपक्षभूतम्, उत तदनुगुणम्, अथोदासीनमिति? आद्ये पूर्वोक्ता एव दोषाः ।  \nद्वितीये असाध्यस्य किं तदानुगुण्येन ।  \nसाध्यत्वे च प्रागुक्ता दोषाः ।  \nप्रकाशानुगुणे च कथन्तिरोधानवाचोयुक्तिः ।  \nप्रकाशमानेच कथमध्यासः ।  \nप्रकाशमान एवाधिष्ठाने सर्वत्राध्यास इतिचेत्? तर्हि किन्तिरोधान प्रयासेन ।  \nयथावत्प्रकाशमानेध्यासायोगादिति चेन्न; - निर्विशेषस्य स्वप्रकाशस्याविद्याशचेनाप्ययथास्वरूपप्रकाशत्वापादनायोगात् ।  \nतद्योगे वा निर्विशेषत्वादिभङ्गप्रसङ्गात् ।  \nतृतीयेप्यजागळस्तनवदनुपकारकत्व मेव ।  \n\nननु भवत्पक्षेपि जीवब्रह्मणोः स्वरूपं स्वयम्प्रकाशम्, तदुभयमपि कर्मरूपयाविद्यया तन्मूलगुणत्रयमयपापरूपया मायया तिरोहितमिति निर्विगानमेव; अन्यथा संसारात्यन्ताभावप्रसङ्गात्; ततश्च भवतोपि समानं चोद्यमिति समदुःखसुखौ भवावेति चेन्नः; - भवत एव दुःखसम्बन्धः, अस्माकन्तु सुखमेवेति पश्यतु भवान् ।  \nब्रह्मणस्तावत् स्वरूपं स्वयम्प्रकाशमपि नान्यस्मै प्रकाशते, तद्धर्मेण तु तस्य प्रकाशते, सर्वेषामात्मनां स्वरूपमपि स्वस्मा एव स्वप्रकाशत्वात् अन्यस्मै तदीयज्ञानान्तरकर्मतयैवावभासते; ततश्च तद्गोचरज्ञानप्रसरोत्पत्तिप्रतिबन्धादिलक्षणं तिरोधानमुपपन्नमेव ।  \nस्वस्मै तु नित्यं प्रकाशमानत्वान्नित्यसर्वज्ञत्वाच्च ब्रह्मणो न स्वरूपहानाज्ञत्वादिदोषलेशावकाशः ।  \nजीवस्य तु स्वरूपं यद्यपि स्वस्मै स्वयं प्रकाशते, यद्यपि च तत्रैव दोवाद्यध्यासः, तथापि न भवत्पक्षवद्दोषः; प्रकाशमानाकारस्याधिष्ठानत्वोपाधिकत्वात्ः, तथापि न भवत्पक्षवद्दोषः; प्रकाशमानाकारस्याधिष्ठानत्वो पाधिकत्वात्, तदारोपप्रतिबन्धकस्य तत्तद्विरोधर्मप्रकाशस्य विनिवारणेन तिरोधानोपपत्तेश्च ।  \nदेवादि विलक्षणस्वरूपप्रकाशे कथन्तेध्यास इति चेन्न; - वस्तुतो विलक्षणत्वेपि विलक्षणवित्त्यभानात् ।  \nशुक्तिरजताख्याताबिदम्भानवत् ।  \nइदमर्थो हि वस्तुतोरजतात् विलक्षणोपि न तथा भाति, तद्वैलक्षण्य व्यवस्थापकस्य शुक्तित्वादेरप्रतीतेः ।  \nतथेहापि सावयवत्वस्थूलत्वा नित्यत्वविकारित्वजडत्वादि धर्मविशिष्टेदेहाद्वैधर्म्यरूपनिरवयवत्वागुणत्व नित्यत्वनिर्विकारत्वस्वप्रकाशत्वादीनां स्वरूपप्रकाशे प्रकाशाभावात्तद्विपरीताकारारोपः स्वरूपमात्रेच प्रकाशमाने युक्त एव ।  \nममाप्येवमस्त्विति चेन्न; - भवत्पक्षे तत्तद्धर्माणामभावात् ।  \nतदभावस्तदप्रकाशस्योपकारक एवेति चेत्? तथासति नित्यतिरोधानान्नित्याध्यास प्रसङ्गः ।  \nनहि तत्तत्प्रकाशलक्षणा तिरोधानानिवृत्तिः कदाचिदप्युपपद्यते ।  \nब्रह्मण्यसतान्तेषां तत्वज्ञानोदयदशायां प्रकाशे तत्वज्ञानस्यैवातत्वज्ञानत्वप्रसङ्गेन पुनरप्यनिर्मोक्षप्रसङ्गात् ।  \nब्रह्म स्वरूपमेव तथा तथा भातीति न दोष इति चेत्? किन्तथात्वं स्वरूपम्, उत स्वरूपातिरिक्तम्? पूर्वत्रेदानीमपि तत्प्रकाशोदुर्वारः ।  \nउत्तरत्र तु तदानीन्तनभ्रान्तिर्दुर्वारेति दुस्तरं व्यसनम् ।  \nततो यदि निर्धर्मकमपि जडत्वेनाभ्युपेतम्, तदा तत्स्वरूपाप्रकाशलक्षणं तिरोधानमपि वक्तुं शक्यते, यद्वा स्वयम्प्रकाशमपि सधर्मकत्वेनाभ्युपेतम्, तदा तद्धर्माप्रकाशलक्षणं तिरोधानं सुवचमिति न कथञ्चिदपि निर्विशेषनित्यस्वयम्प्रकाशे स्वस्य परस्य वा ज्ञानान्तरागोचरे वस्तुनि तिरोधानवाचोयुक्तिर्घटत इति ।  \n\nइति शतदूषण्यां तिरोधानानुपपत्तिः पञ्चत्रिंशो वादः ।  \n(35)"
              },
              {
                "author": "Nrisimharaja",
                "commentary": "35 ---\nनन्वेकज्ञानमात्रात्सर्वेषां ज्ञानात्प्रकाशा सभ्यवादुपदेशनुपपत्तिरित्युक्तं । तिरोधानेन प्रकाशा प्रकाशोपपत्तेरित्याशङ्कय तिरोधानमेवाक्षेप सङ्गत्या निराकुर्वन्वादर्थं संगृह्णातिः - यदीतियन्मायामोहितात्मानः आज्ञा इत्यर्थः । अत एव यद्ब्रह्म मायामोहितं मायया स्वात्मनि भेदभ्रमादिति भ्राम्यन्तीत्यर्थः । इदं च परैः तिरोधानस्याङ्गीकारे हेतुः । अयं तिरोधिरितीदं तिरोधनं निरस्यत इति वादार्थः उक्तः । पूर्व पक्षमनुवदतिः - यथा हरिति\"यो दूषयति सम्मोहाद्वासुदेवं जगत्पतिं । सर्वलोकैककर्तारं तं विद्याद्ब्रह्मधातिनम् \"यः प्रवृत्तांश्रुतिं सम्यक्च्छास्त्रं वा मुनिभिः कृतं । दूषयत्यनभि ज्ञाय तं विद्याद्ब्रह्मधातक''मित्यादि प्रमाणात् । ब्रह्म हन्ति ब्रह्मघातीति व्युत्पत्त्यनु साराच्चाहः - ब्रह्मघातिन इति। ब्रह्ममीमांसकाः ब्रह्मणो मोहं तद्विभूतेश्चमिथ्यात्वं वदन्तः प्रकाशविनाशस्यैव तिरोधानोक्त्या प्रकाशरूपं ब्रह्मविनाशं च वदन्तो ब्रह्म दूषयन्ति । तथाऽपार्थ प्रतिपादनेन श्रुतिसूत्राणि च दूषयन्ति - अब्रह्मविद इति छेदः । दुर्निरूपत्यादावरण मनुपपन्नमिति वक्तुं विकल्पयितः - तत्रेति ।तत्र - ब्रह्मणीत्यर्थः । ज्ञानवैकल्यस्यैव तिरोधानत्वं लोकसिद्धमित्यभिप्रायेणाहकिमिन्द्रियेति। इन्द्रिय सम्बन्ध निवारक कुड्या देशवारकत्वादिति भावः । तद्विषयता निवर्तनमिति ज्ञानमान एव घटे दैवानुपपन्नस्य तमसस्तद्विषयतया विभेदकस्यावरकत्वादिति भावः।सर्वेषामपीति। अनुमित्यादि परोक्षज्ञानज्ञानस्यापीत्यर्थः ।स्वकर्मता व्यपोह इति। स्वशब्देन ज्ञानमुच्यते । घटस्य ज्ञानकर्मता व्यपोहहेतोस्तमस आवरकत्वादिति भावः ।स्व प्रकाशेति ।घटप्रकाश भंजकस्यावारकत्वादिति भावः । अविशदस्वरूपत्वापादनमिति । उक्तस्थल एव घटेदरपरोक्ष ज्ञानान्तरमवैशद्यापादकत्वात्तमस इति भावः ।प्रकाशसामग्रयनु प्रविष्टेति। अनुप्रविष्टपदमनु प्रविष्टत्व परं । तदनु प्रविष्टत्वरूपो यस्स्वभावः तन्निरास इत्यर्थः । तिरोधायकस्य तमसो घटादेर्विषयतया सामग्रयनु प्रवेशकत्वात्सामग्री विघटने हि तदनुप्रविष्टत्व निरासो भवतीति भावः ।सम्बन्धा मात्रमिति। सम्बन्धत्व पुरस्कार इत्यर्थः । तथा च सम्बन्धात्वावच्छिन्न सामान्याभावो निवारणमिति पर्यवस्यति ।तेन द्वितीय विकल्पशिरसि किं सर्वविशेषनिषेध इति विकल्प कोप्युत्थितिरिति भावः ।आरोपणीयत्वेति।अधिष्ठानाध्यस्यमान भावरूप संबन्ध इत्यर्थः । आदिशब्देन तादात्म्यादिर्गृह्यते ।असिद्धाविति। पारमार्थिकत्वानंगीकारादनारोपि तत्वेन मिथ्यास्वरूपाभावातुच्छ शश्रृंगादिवत्तुच्छत्वापतावित्यर्थः ।अस्माकमिति। ब्रह्म व्यतिरिक्तस्य सत्वमनङ्गीकुर्वतामित्यर्थः ।अनवगतेति । \"आकाशाद्वायुः । वायोरग्निः । अग्नेरापः । अद्भयः पृथिवी । पृथिव्या आेषधयः''(तै.उ.) इत्यादिभिः दण्डाद्घट इत्याद्वन्वय व्यतिरेकाभ्यां च तत्तदनन्तर पदार्थजन्य नाशादेर्व्यावहरिकरीत्यांगीकार्यत्वादिति भावः । नन्वन्यत्रावगति बलात्सिद्ध्यंगीकारेपीन्द्रिय सिद्धिर्नेष्यत इत्यत्राहःअन्यथेति। इन्द्रियाणां व्यावहारिक सत्वस्यानङ्गीकारेप्रत्यक्षस्य तन्मूलानुमानादि प्रमाणानां तत्तत्प्रमेयाणां प्रमाणसाध्य तद्व्यवस्थायाश्चा सिद्धि प्रसङ्ग इत्यर्थः ।व्यवहारो हि हेयोपादान ज्ञानाभ्यां निवृत्ति प्रवृत्ति व्यवस्थाया दृश्यते । आदिशब्देन परिशिष्ट प्रमाण प्रमेययोस्सङ्ग्रहः । तुच्छस्योत्पत्त्य योगादुत्पत्ति ग्राहक प्रमाणविरोध इत्याहः - इन्द्रियेति । एतस्माज्जायते प्राणः । मनस्सर्वेन्द्रियाणि चे( ) त्यादि श्रुतयः ।सर्वेति ।तत्तद्विशेषावच्छिन्न प्रतियोगिकतया यावदभाव कूट इत्यर्थः ।पूर्वेणेति। सामान्याभाव दूषणेनेत्यर्थः । ननु सामान्याभाव पक्षोक्त दूषणं कथमत्रस्यात्सामान्या भाव विशेषा भावयोर्थदेऽपि प्रतियोगि \nभेदाभावाद्विशेषाभावे सामान्यस्याप्य भावात्तयोक्तमेव दूषणमत्रापीत्यभि प्रायेणाहःनिर्विशेषमिति। संयोगादित्यादि शब्देनाधिष्ठानाध्यस्य मानसंबन्धोऽपि विवक्षितः । तिरोधान शब्दानु पपत्तिरिति । ज्ञानोत्पत्ति हेतु संयोगनिवर्तनस्यैव तिरोधानत्वादिति भावः । संयोगमात्रस्य निवर्तयितुमशक्यत्वा प्रत्युत सर्वदा प्रकाशप्रसङ्ग इत्याहः - सर्व व्यापिनीति। आनुगुण्य विशिष्ट संयोगस्य निषेधो ( ) यो नापि विशेष्यस्य संयोगस्योक्तरीत्या ब्रह्मणि सत्वादपि तु विशषणी भूतानुगुण्यस्यैवेति मत्वातदंशे विकल्पयतिःतदानुगुण्यं किमिति। सर्वत्र - सर्वस्मिन् विषयेऽपि । प्रत्यक्षादित्यादि शब्देनानुमानादि विवक्षितं । प्रत्यक्षमूलकत्वात्तस्य ।निवर्तनीयत्व इति ।निवृत्तिरिति भावः । आनुगुण्याभावा भावस्यानुगुण्यरूपतया ब्रह्मण इन्द्रियग्राह्यत्वस्या भावा''दद्रेरयं अग्राह्यं \"( )'' नमांस चक्षुरभिवीक्षते तं मत्यादि श्रुतिविरोध इत्यर्थः । जडत्वादित्यादि शब्देना नित्यत्वादि गृह्यते ।शास्त्रस्य चेति ।ब्रह्मणो मानान्तर सिद्धत्वादग्निहिम भेषज वाक्यवदनु वादकता स्यादिति भावः ।नित्यतिरोधानादिति। तथा च मुक्तिरेव न स्यादिति भावः ननु तत्व ज्ञानेनाऽज्ञान निवृत्त्या नाध्यास इति चेत्तत्राहः - तस्येति। अध्या स हेतौ तिरोधाने सत्यज्ञान निवर्तकत्व ज्ञाना योगादन्यथा तिरोधवाकल्पना वैयर्थ्यादिति भावः निवृत्तौ वा संसारदशायां तिरोधानस्या वश्यकत्वा तिरोहितस्य सन्मात्रस्य प्रत्यक्षायोगात्सन्मात्र ग्राहि प्रत्यक्षमिति त्वत्पक्षो निर्मूलस्यादित्याहः - एवं चेति। इन्द्रिय ज्ञानस्य तद्विषयता निवर्तनमिति पक्षोऽपि पूर्वोक्त तिरोधान निवृत्त्यनिवृत्ति दूषणैरेव निरस्त इत्याहःतत एवेति। ऐन्द्रियक ज्ञानशब्देन ब्रह्ममात्र विषयकं स्वमति कल्पितं किंचित्ज्ञानं विवक्षितमुत सम्प्रतिपन्नघटादि ज्ञानमेव नाद्यः तादृशज्ञाने मानाभावादित्यभि प्रेत्यद्वितीयपक्षं दूषयितुं विकल्पयतिः - किमिदमिति।साधिष्ठानमिति। अधिष्ठान लक्षणं । वस्तुतोध्यस्तं विषयीकरोति उत वस्तुतोऽधिष्ठान शून्यमिति विकल्पार्थः । तेन शुक्तिरजतस्थल दृष्टान्तेनारोपित ज्ञानस्याधिष्ठान विषयत्व समर्थनमुपपन्नं ।आद्ये त्विति। अध्यस्तविषयक ज्ञानत्वस्याधिष्ठान विषयकत्वव्याप्तेश्शुक्ति रजतादिज्ञानेषु दर्शनादित्यर्थः ।शुक्तिरजतादिषु शुक्तिरजतादिस्थल इत्यर्थः । तत्प्रतीतिः - आरोपित विषयकप्रतीतिरित्यर्थः ।द्वितीयेत्विति ।जगद्विषयकं ज्ञानं भ्रमरूपमुत न द्वितीये दोषमाहः - अपसिद्धान्तेति। ब्रह्मव्यतिरिक्त विषयक ज्ञानस्य प्रमात्वे तस्य सत्यत्व प्रसङ्गादिति भावः । आद्य आहः - निरधिष्ठानेति। ननु न वयमधिष्ठान निषेद्धारोऽपितु ब्रह्मणोऽधिष्ठानत्वस्येत्यत आहः - न चेति। तदङ्गीकारे चापसिद्धान्तः सदधिष्ठानत्वा भावेनाध्यस्ये सत्व प्रतीत्यनु पपत्तित्वेति भावः ।अत एवेति। ब्रह्मरूपाधिष्ठानग्रहणस्या वश्यकत्वादित्यर्थः ।अन्यथेतिब्रह्मणो ज्ञानविषयत्वाभावे विचारहेतु प्रयोजना भावाद्विचारोच्छेद इत्यर्थः ।भवतैवेति। तथाच तस्याविद्या मूलत्वा भावेन नित्यतिरोधान प्रसङ्ग इति भावः ।अन्यथेति। ब्रह्मणः स्वकर्मत्वांगीकारे ।साक्षादिति। उपाधिमनपेक्ष्येत्यर्थः । तथाच मिथ्यात्वादि प्रसङ्ग इति भावःअतिरोहितेति। तिरोधान निवृत्तेर्मौक्तो वक्तव्यत्वात्तस्याश्च प्रतियोगिभूतस्वकर्मत्व रूपत्वात्तस्य च भेदाधीनत्वाच्च भेदस्य मुक्तिकालीनस्यसत्वत्वंस्यादित्यर्थः ।दत्तोत्तरत्वादिति। दृश्यत्व निबन्धनैस्तिरोधान निवृत्तिनिबन्धनैश्च दौषैर्दूषितत्वादित्यर्थः ।श्रुतिविरोध इति । \"नित्यो नित्यानां'' (कठ 2.5.1.3 श्वे6.13)मित्यादि श्रुतिविरोध इत्यर्थः ।निरधिष्ठानेति। तिरोधाने सति ब्रह्मणो निवृत्तौ ब्रह्मणोऽधिष्ठानस्था भावादिति भावः । आदिशब्देन मुक्तौतिरोधान निवृत्तेरावश्यकतया पुनर्विषयत्व प्रसङ्गेन दृश्यत्वादि प्रसङ्ग इति विवक्षितं । पक्षद्वय साधारण दोषमाहःएवं चेति। घातः निवृत्तिरुत्पत्ति प्रतिबन्धा वा । तथा चाविद्यया भावकस्यैव न स्यादिति किं तिरोधान चिन्तया तस्या इति । निरधिष्ठान भ्रमायोगादधिष्ठानाभावे विद्यया अध्यस्तत्वा योगादिति भावः । वैशद्यावैशद्येकिं प्रतीति गते उत प्रकाश्यगते इति विकल्प्य प्रथमं शिरोदूषयतिःप्रत्यक्षेति । अन्यथेति। अवैशद्यापादानंङ्गीकार इत्यर्थः ।स्वात्मभङ्ग प्रसङ्गादिति। पारोक्ष्यपस्यापारोक्ष्य विरुद्धतया तन्निवृत्त्यभावेपारोक्ष्या पादना संभवाद्यावदाश्रय भाविनश्च तस्याश्र निवृत्तिं विना निवृत्त्ययोगेनाश्रयस्यापि निवृत्ति प्रसङ्गेन पारोक्ष्यस्य निराश्रयस्या पादनमेव न सम्भवतीति भावः । ननु विषयाति रेक एव वैशद्यं तदभाव एव \"वचावैशद्यांमित्याशङ्कायाहः - निर्विकार'' इति। वस्तुपदं प्रकाश्यपरं ततश्च निर्विकारे निर्विशेषे प्रकाश्ये सतीत्यर्थः । न च मिथ्याभूतो विकारो विशेषो वास्त्विति वाच्यं । मुक्त्यन्वयिनो मिथ्यात्वा योगादिति भावः । द्वितीयं पक्षं शङ्कतं ः - वेदान्तेति। विशेष शब्देनावधारणत्वादिकं विवक्षितं ।अनुपकारत्वादितिस्वविषयत्वस्य स्वागोचरत्वात्तिरोधान दशासमानकालीन ज्ञानसमान विषयत्वाद्वेदान्त जन्यज्ञानस्य मुक्तिर्नस्यादित्यर्थः ।सविशेषत्व इति ।तत्वावेदकवृत्ति विषयत्वेन सत्यतां स्यादिति भावः । ब्रह्मप्रकाश सामग्रयनु प्रविष्ठेत्यत्र ब्रह्मैव प्रकाशो ब्रह्मणः प्रकाश इति वा तत्र नाद्य इत्याहः - स्वरूप भूतेति। तथा च तिरोधानस्यादिति भावः । द्वितीयेऽपि प्रकाशांशे ब्रह्मगत उत तदन्यगत उभयथाप्यप सिद्धान्तमाहः - तद्गतस्येति ।सधर्मकत्वेति ब्रह्मण इति शेषः । पक्षाद्वयेऽपि दोषादृश्यत्वादेरिति । किं \nस्वप्रकाशस्सत्यो मिथ्यावेति विकल्प्याद्येऽद्वैतहानेः स्पष्टत्वाद्द्वितीयं दूषयतिः - तन्मिथ्यात्व इति। संस्कारदशायां तत्सामग्रयननु प्रविष्टतया तदानीं प्रकाशोत्पादनायोगान्मोक्ष दशायामेव तदुत्पादनं वक्तव्यं तच्च न सम्भवति । तदानी मिथ्यावस्त्व सम्भवा ततश्च सामग्री नैष्फल्य मित्यर्थः । किं च प्रकाशान्तरस्य स्वरूप प्रकाशादधिकविषयत्वमस्ति न वा न चेत्तत्सामग्रयनु प्रविष्टत्व स्वरूपा भावापादनेऽपि ब्रह्मण आवृतत्वं न स्यात् चक्षुषा साक्षात्क्रियमाणे घटे साक्षात्कारान्तराभाव मात्रेणावृतत्व व्यवहारात्प्रथमे दोषमाहःभ्रान्तिज्ञानेति। तस्याधिकस्य ब्रह्मव्यतिरिक्ततया मिथ्यात्वात्प्रकाशस्य भ्रान्तित्वस्यावश्यं भावात्तत्सामग्री विच्छेदकस्य दोषत्वमनुपपन्नं प्रत्युतगुणत्वमेवेति भावः । प्रतिबन्धकाभावस्येति । प्रतिबन्धकाभावस्य हेतुत्वे तद्घटितत्वात् सामग्रया तद्विघटनेन सामग्रीविघटनात्तत्प्रविष्टत्व विघटतकत्वं क वक्तुं शक्यं । तस्याहेतुत्वे तदभावविघटन मात्रेण सामग्री विघटनाभावात्तदनु प्रविष्टत्व विघातकत्वं न वक्तुं शक्यमिति सप्तमपक्षोऽनु पपन्न इत्यर्थः । सदस्यदपि साद्योः पक्षस्येत्यर्थः । क्वचित्तु सप्तमस्येति पाठः ।ब्रह्म प्रकाशप्रतिपक्ष भूतमिति। अस्ति प्रकाशत इति व्यवहार योग्यत्वं नास्ति । न प्रकाशत इति व्यवहार योग्यत्वं चोभयं विवक्षितं प्रकाशसमान कालीनतया विरोधित्वादिति भावः । पूर्वोक्ताः - पञ्चमपक्षोक्ताः। स्वरूपविनाशादि प्रसंगादय इत्यर्थः । द्वितीये किं प्रकाशोऽसाध्यः उत साध्यः । आद्ये - असाध्य प्रकाशं प्रत्यनुपकारकत्वात्तदानुगण्यांगी कारोव्यर्थ इत्याह ।असाध्यस्य चेति।द्वितीय आहः - सध्यत्वे चेति। तस्य साध्य प्रकाशस्य ब्रह्मणस्वरूपत्वे ब्रह्मणोऽनादित्व भङ्गः । अतिरेके तु ब्रह्मणां दृश्यत्वादि प्रसङ्ग इत्याहप्रागुक्ता इति । प्रकाशमान एवेति। अधिष्ठान स्वरूपप्रकाशस्याध्यास हेतुत्वादिति भावः ।तर्हीति। प्रकाशे सत्यध्यासयोगाद्धि तिरोधानमिति भावः ।यथावदिति। यथावत्प्रकाशा भावार्थं तिरोधानमिति भावः ।।\nनिर्विशेष स्वरूपं यथा वत्प्रकाशत एव न च तस्य स्वरूपमात्र प्रकाशस्य निर्विशेषत्व प्रतिकोटि धर्मान्तर प्रकाशत्वमापादयितुं शक्यं । येन स प्रकाशो यथा प्रकाशो न स्यादिति भावः ।तदोगोवेति। स्वरूप प्रकाशत्वे तादृशधर्मस्य ततः प्रागध्यास हेतोरथावादध्यस्तत्वेन सत्यतया सविशेषत्व प्रसङ्ग इत्यर्थः । आदि शब्देन स्वप्रकाशत्वादि भंगोदृश्यतेतृतीयेऽपीति। ततश्चोक्त दोष प्रसङ्ग इत्यर्थः ।कर्मरूपया विद्ययेति। यद्यपि कर्माविद्यादीन्यत्र भेदेनोक्तिः तथापि विद्यां चा विद्यां चेत्यनुसारात्तथोमिति भावः । माया - प्रकृतिः ।अन्यथेति। तिरोधाना भावे ब्रह्मस्वरूपनिरतिशयानन्दानु भवात्तत्तत्पुण्य पापरूप कर्मानु गुणस्वर्गनिरयादि \"फलप्रदत्वस्य च ज्ञानात्पुण्यपाप रूप कर्मानुष्ठानं न स्यात्तदभावे च तन्मूल जन्मजरामरणादि रूप संसारो न स्यात् । तथा च भगवच्छेषतैकरस स्वरूपस्य तदनुगुण निरतिशय पुरुषार्थ तच्चरण परिचरण योग्यता ज्ञाने मद्विरोधि कर्मकरणाभावात्संसारात्यन्ता भाव प्रसङ्ग इत्यर्थः ।स्वरूपस्य स्वप्रकाशत्वेषीति। तिरोधानोपपत्तेर्न प्रतिबन्धिरिति परिहरतिःनेति । नान्यस्मै प्रकाशत इति। स्वरूप प्रकाशेनेति शेषः।तद्धर्मेणेति। अन्यस्य धर्मभूत ज्ञानेन तस्मै प्रकाशत इत्यर्थः।स्वस्मा एवेति। प्रकाशत इत्यनुषङ्गः । अस्तु ज्ञानान्तर कर्मतया ततः किमायतमित्यत्राहततश्चेति। आदिशब्देन विद्यमान प्रकाशो गृह्यते । तच्च ज्ञानकालोत्पन्न तमसि संभवत्येव । ज्ञान प्रतिबन्धकत्वादिकमपि साक्षात्परंपरा साधारणं विवक्षितं तेनेन्द्रिय संयोगप्रतिबन्धादि हेतुकुड्यादेरपि तिरोधायकत्वलाभः । यथा परमते स्वप्रकाशब्रह्मणः स्वरूपनाशस्तिरोधायकत्वेना ज्ञत्वं च प्रसज्यते न तथासिद्धान्त इत्याहःस्वस्मैतं नित्यमिति। किं विरोध्याकार विषय प्रकाशस्य प्रतिबन्धकत्वभुत प्रकाशमात्रस्येति विकल्प्याद्य आहःप्रकाशमानेति। विरोध्याकारस्य स्वरूप प्रकाशगोचरत्वादिति भावः । धर्मभूतज्ञानेनापि प्रतिबन्ध इत्याहः - तदारोपेति। धर्मभूत प्रकाशस्येत्यर्थः । द्वितीयं पक्षं शङ्कते ।देवादीति।ननु शुक्तित्वादिवदत्र स्वरूपाति रिक्ततादृशधर्मोदुलर्भं इत्यत्राहः - तथेहापीति। आदि शबदेनानित्यत्वादि परिग्रहः । द्वितीयादि शब्देन भगवद्दासत्वादि गृह्यते । ननु सिद्धान्त इव आनन्दत्वादीनां स्वरूप प्रकाशाविषयत्वादावरणेन तदप्रकाशेपि न स्वरूपनाशापत्तिः । नाप्यध्यासानुपपत्तिरिति शङ्कतेः - ममापीति । तदभाव इति। अनेनाप्यध्यास विरोधि प्रकाशा भावो दृढीकृत इति भावः ।तथासतीति। तदभाव प्रयुक्त प्रकाशा भावस्य सार्वकालीनत्वात्तिरोधान निवृत्त्यावादविद्याया अपि निवृत्तिर्नस्यादिति भावः ।कदाचिदपीति। मोक्षावस्थायामपीत्यर्थः ।ब्रह्मण्यसतामिति। इदमुपलक्षणं । मोक्ष एव बन्धास्यादिति भावः । ननु तत्वज्ञाने स्वरूपातिरिक्तानन्दत्वादि धर्मरूपतया भासत इति शङ्कते ।ब्रह्मस्वरूपमिति ।किं तथेति। आनन्दत्वादिकमित्यर्थः ।तिरोधानमपीति। अपिशब्दोवार्थे । तेनाधिष्ठान ज्ञानाभावा दध्यासो नोपपद्यत इति सूच्यते ।तद्धर्मप्रकाशं लक्षणमिति। तत्वज्ञाननिवर्त्यमिति शेषः । तथा च त्वया निर्धर्मकतयाभ्युपेतत्वात्तत्तद्धर्म विशिष्टतया प्रकाशा भावारूपं तिरोधानं वक्तुं शक्यमिति भावः ।\nवत्सकुलजलधिकौस्तुभ नृसिंह गुरुसुतेन सिंहदेवेन कृतायां शतदूषणीटीकायां पञ्च(षट्त्रिं)त्रिंशो वादस्समाप्तः ।।"
              }
            ]
          },
          {
            "verse_number": 36,
            "original_text": "36 आत्माद्वैतभङ्गः वादः",
            "commentaries": [
              {
                "author": "Vedanta Desika (original text)",
                "commentary": "36 ---\n \n  \"36 आत्माद्वैतभङ्गः वादः\" \nअथ षट्त्रिंशो वादः ।  \n  \nनमस्त्रेधा विभक्तानामात्मनामन्तरात्मने ।  \n  \nब्रह्मणे हयवक्त्राय बन्धमोक्षैकहेतवे ।।  \nयदुच्यते तावदात्माद्वैतवादिभिरेक एवात्मा देहाद्युपाधिभेदेन बहुधा प्रतिभाति, तरङ्गचन्द्रवत्, सौभर्यादिवच्च ।  \n तथा च प्रयोगाः - विगीतानि शरीराणि मयैवात्मवन्ति, शरीरत्वात्, सम्प्रतिपन्नमच्छरीरवत्; सर्वं जाग्रच्छरीरं मदविद्याकल्पितम्, शरीरत्वात्, कल्पितत्वाद्वा, स्वप्नदृष्टमच्छरीरवत; सर्वोप्यात्मा अहमेव, चेतनत्वात्, अहमिव; सर्वाणि सुखदुःखानि मयैव भुज्यन्ते, सुखदुःखत्वात्, मत्सुखदुःखवत्; विगीतानि शरीराणि देवदत्तात्मना आत्मवन्ति, शरीरत्वात्, सम्प्रतिपन्नदेवदत्तशरीरवत्; एवं सहस्रशोनुमानानि विभज्य प्रयोज्यानि ।  \n विप्रतिपन्नश्शरीरभेदोऽनेकात्मनिरपेक्षः, शरीरभेदत्वात्, सौभरिशरीरभेदवत् ।  \n एवमनुमानान्तराण्यपि करणभेदादिपक्षीकारेण भाव्यानि ।  \n एवमनभ्युपगमे कल्पनागौरवप्रसङ्ग इति ।  \n ननु - पण्डितत्वमूर्खत्वसुखित्वादिविरुद्धर्माध्यासाद्भेदस्सिद्धः, तथाचाक्षपादैस्सूत्रितम् - \"\"नानात्मानो व्यवस्थात' इति, उक्तंचत्वदासन्नैस्साङ्ख्यैरपि - \"\"जन्मजरामरणानां प्रतिनियमादयुगपत्प्रवृत्तेश्च ।  \n पुरुषबहुत्वं सिद्धं त्रैगुण्यविपर्ययाच्चेति ।।'' सत्यपिचविरुद्धधर्मे यद्यभेदः, तदा सत्यमिथ्यैक्यादिकमपि स्यादिति शून्याद्वैतमेव स्यादिति चेन्न; तेषां विरुद्धत्वाभावात् ।  \n सहानवस्थानलक्षणो ह्यत्र विरोधोभिमतः, स चाधिकरणभेदे सिद्धे, तत्सिद्धिश्च विरुद्धधर्माध्यासादिति अन्योन्याश्रयणात् ।  \n नचैवं घटपटादिष्वपि विराेधपरिहारे सर्वभेदविलय इति वाच्यम्, तेषु स्वरूपभेदस्यैव स्फुटतरमुपलभ्यमानत्वात्; अन्तत   \nइष्टप्रसङ्गरूपत्वाच्च ।  \n अत एवानुमानानां प्रत्यक्षबाधोपि परिहृतः ।  \n अत्र परस्परसुखादिप्रतिसन्धानप्रसङ्गो बाधक इति चेन्न; - एकेनानुभूतानामेव क्वचिदप्रतिसन्धानदर्शनात् ।  \n नहि जन्मान्तरानु भूतेषु एकस्मिन्नपि वा जन्मनि चिरकालदृष्टेषु पूर्वदिवसभुक्त व्यञ्जनादिषु वा सर्वेषां पुरुषाणां तत्तत्प्रतिसन्धानमुपलभामहे ।  \n संस्कारप्रमोषात्तदपटुत्वाद्वा तत्र प्रतिसन्धानाभावः, ये पुनरप्रमुषितस्फुटतरसंस्कारास्ते जातिस्मरादयो जन्मान्तरानुभूतमेतज्जन्मानुभूतं च प्रतिसन्दधत इति चेन्न; - अत्राप्यविद्यावैचित्रयादुपाधिभेदप्रतिनियततया वा प्रतिसन्धानाभावः प्राकृतानाम्, तत्वविदस्तु प्रह्लादवामदेवादयः   \nप्रतिसन्दधतीति तुल्यम् ।  \n यथोक्तं \"\"सर्वगत्वादनन्तस्य स एवाहमवस्थितः ।  \n मत्तस्सर्वमहं सर्वमयि सर्वं सनातने ।।'' इत्यादि ।  \n श्रुतिश्च - \"\"तद्धैतत्पश्यन्तृषिर्वामदेवः प्रतिपदे अहं मनुरभवं सूर्यश्चाहं कक्षीवानृषिरस्मिविप्र'' इति ।  \n आदिभरतऋभुनिदाघादिवृत्तान्तेषु च व्यक्तोयं पन्थाः ।  \n  \nकिञ्च परस्परसुखादिप्रतिसन्धानमस्मदादिष्वपि प्रसज्यमानन्ना निष्टम् ।  \n योहि स्वसुखादीन् प्रतिसन्धत्ते स एवान्योपीत्यस्मन्मते तत्प्रतिसन्धानमप्येतत्प्रतिसन्धानमेवेति किमत्र प्रसञ्जनीयम् ।  \n नाहं राजादिसुखमनुभवामीति प्रतिसन्धानाभावः प्रत्यक्षसिद्ध इति चेन्न; - अहं सुखमनुभवामीति राजशरीरे तदुपलम्भात् ।  \n अन्यस्यैव उपलम्भ इति चेन्न; - अद्याप्यन्यत्वासिद्धेः ।  \n अहमस्मादन्यः अयं च मत्तोन्य इति परस्परान्यत्वं प्रत्यक्षसिद्धमिति चेन्न; - परस्याप्रत्यक्षत्वेन तद्गतान्यत्वस्य प्रत्यक्षयितु मशक्यत्वात् ।  \n स्वस्य प्रत्यक्षत्वेपि स्वगतान्यत्वस्यापि प्रतियोगिभूतपरप्रतीतिमन्तरेणानुपपत्तेः ।  \n परश्च प्रतीयमानो ऽन्यतया वा स्यात्, अनन्यतया वा, सामान्यतो वा? नाद्यः, प्रत्यक्षतस्तदप्रतीतेः ।  \n लिङ्गतोपि कश्चिदस्तीत्यनुमीयते, न तु मत्तोन्य इति ।  \n मुखविकासादिना स्वविरुद्धसुखाद्यनुमानेन्यत्वमप्यनुमितं भवतीति चेन्न; - तेषां विरुद्धत्वस्य प्रागेव दूषितत्वात् ।  \n न द्वितीयः, सर्वेषां स्वप्रतियोगिकव्यतिरेकप्रसङ्गेन शून्यवादावतारात् ।  \n अत एव न तृतीयः, प्रतिसन्धानमात्रात् भेदे स्वस्मादपि भेदप्रसङ्गात् ।  \n तथापि कथं प्रतिसन्धानतदभावयोस्सिद्धिरिति चेन्न; - तदभावस्यासिद्धेः ।  \n सिद्धावपि देशकालोपाध्यादि भेदेन तदुपपत्तेः ।  \n अन्यथा स्वाश्रयैकदेशवर्तिसंयोगादि (गुण) विलयप्रसङ्गात् ।  \n नचैतद्युक्तम्, ईश्वरघटादिसंयोगस्य व्यापित्वे घटादेरपि विभुत्वप्रसङ्गात् ।  \n संयोगादीनां स्वाभावसमानाधिकरणतयैव धर्मिग्राहकेणैव सिद्धेस्तथाभ्युपगमः, इहतु न तथेति चेन्न; - अत्रापि प्रागुक्तानुमानैरद्वैतशास्त्रैश्च सुखादीनामपि तत्सिद्धेः ।  \n वैशेषिकादिभिस्तथाभ्युपगमाच्च ।  \n तथाच श्रूयते - \"\"अथातोहंकारादेश''इत्यारभ्य, \"\"अहमेवेदं सर्वमात्मैवेदं सर्वमि''ति ।  \n आत्मभेदश्च बहुशो निषिध्यते - \"नेह नानास्ति किञ्चन ।  \nमृत्योस्स मृत्युमाप्नोति य इह नानेव पश्यति ।  \n यत्र त्वस्य सर्वमात्मैवाभूत्तत्केन कं पश्येत्तत्केन कं विजानीयादात्मेत्येवोपासीत, द्वितीयाद्वै भयं भवती'' त्यादिभिः ।  \n तथाच स्मृतिः - \"\"तस्यात्मपरदेहेषुसतो प्येकमयं हि यत् ।  \n विज्ञानं परमार्थो हि द्वैतिनोतथ्यदर्शिनः ।। यद्यन्योस्ति परः कोपि मत्तः पार्थिवसत्तम ।  \nतदैषोहमयं चान्यो वक्तुमेवमपीष्यते ।। वेणुरन्ध्रविभेदेन भेदष्षड्जादिसंज्ञितः ।  \n अभेदव्यापिनो वायोस्तथासौ परमात्मनः ।। आकाशमेकं हि यथा घटादिषु पृथग्भवेत् ।  \n तथात्मैकोह्यनेकस्थो जलाधारेष्विवांशुमान् ।।एक एव हि भूतात्मा भूते भूते व्यवस्थितः ।  \n एकधा बहुधा चैव दृश्यते जलचन्द्रवत् ।।'' इति ।  \n उक्तंच भगवता - \"सर्वभूतस्थमात्मानं सर्वभूतानिचात्मनि ।  \n ईक्षते योगयुक्तात्मा सर्वत्र समदर्शनः ।।' इति ।  \n एवंविधान्यन्यान्यपि वचनान्यसङ्ख्यातत्वान्न कार्त्स्न्येनोदाहर्तुं शक्यन्ते ।  \n नच बद्धमुक्तव्यवस्थाभावप्रसङ्गः, ब्रह्माज्ञानवादे त्वितः पूर्वं मुक्ताना मेवाभावात् ।  \n एकमेव हि ब्रह्मैकया अविद्यया बध्यमानं बहुतया बम्भ्रमीति, तदेव कदाचिन्मोक्ष्यत इति स्थितेः ।  \n शुको मुक्तो वामदेवो मुक्त इत्यादि शास्त्रं कथमिति चेन्न; - कथञ्चित्स्वप्नपुरुषमोक्षवत् तस्यापि मिथ्यात्वात् ।  \n जीवाज्ञानवादे तु प्रतिजीवमविद्याभेदाज्जीवानाञ्च बिम्बप्रतिबिम्बस्थानीयत्वात्प्रातिस्विकाविद्यानिवृत्त्या प्रत्येकमोक्ष जीवान्तरस्थित्युपपत्तेः ।  \n ब्रह्मणस्तु नित्यमुक्तत्वेन बद्धमुक्तावस्थयोरेवाभावात् ।  \n तस्मादविद्यापरिकल्पितोयं जीवानां मिथो भेद इति ।  \n  \nअत्रोच्यते - यदुक्तं \"विगीतानि शरीराणि मयैवात्मवन्ती'ति; तत्र मयेति किमहमर्थो विवक्षितः, उत तदनुबन्धिनी संवित्, उत तदुभयोत्तीर्णः कश्चित्तयोरपि साक्षी? नाद्यः, एकस्मिन्नपि शरीरे भवद्भिरहमर्थस्यात्मत्वानभ्युपगमेन तद्दृष्टान्तस्य साध्यविकलत्वात् ।  \n पक्षस्य चाप्रसिद्धविशेषणत्वात् ।  \n अनात्मनात्मवन्तीति प्रतिज्ञाविरोधापत्तेः ।  \n स्वसिद्धान्तविरुद्धाहमर्थात्मत्वतदभेद सङ्कथनेनापसिद्धान्त प्रसङ्गाच्च ।  \n न द्वितीयः, अस्माभिस्तस्याः क्वचिदप्यात्मत्वानभ्युपगमेन साध्यविकलत्वादेव ।  \n तथैवाप्रसिद्ध विशेषणत्वमपि, सर्वत्र संविन्मात्रस्यास्माभिरात्मत्वप्रतिक्षेपात् ।  \n तथैव च विरोधः, अनहमर्थेन संविदा आत्मवन्तीति प्रतिज्ञानात् ।  \n नापि तृतीयः, भवदभिमतस्य साक्षिणोस्माभिरन्यत्र   \nप्रतिक्षेपात् ।  \n अस्मदिष्टेन तु सर्वाध्यक्षेणेश्वरेणात्मवन्तीति साधने सिद्धसाधनात् ।  \n जीवाधिष्ठितान्यपि हि शरीराणि परमात्मनात्मवन्त्येव, तस्य सर्व शरीरत्वात् ।  \n सद्वारकमिति तु विशेषः ।  \n एवमुत्तरेष्वपि प्रयोगेष्वस्मच्छब्दविकल्पेन दूषणमूह्यम् ।  \n विशेषतोपि ब्रूमः - यत्तुमदविद्याकल्पितमिति साध्यते, तत्रापि दृष्टान्तस्य साध्यविकलतैव, स्वप्नदृष्टानामपि पदार्थानामीश्वरसृष्टत्वस्य श्रुतिसिद्धत्वात् ।  \n \"न तत्र रथा न रथयोगा न पन्थानो भवन्ति, अथ रथान् रथयोगान्पथः सृजते, सहिकर्ते' तीश्वरकर्तृत्वश्रवणात् ।  \n समर्थितं चैतत् \"सन्ध्ये सृष्टिराह ही' त्यस्मिन्नधकरणे ।  \n मदविद्याकल्पितमित्यस्य साध्यस्य प्रपञ्चसत्यत्वप्रतिपादनेन बाधोपि द्रष्टव्यः ।  \n तेनैव कल्पित्वादिति हेतोरसिद्धिश्च ।  \n  \nयत्तु सर्वोप्यात्मा ऽहमेव, चेतनत्वादिति ।  \n तत्राहमर्थत्वमात्र साधने सिद्धसाधनता ।  \n स्वतादात्म्यसाधने वक्ष्यमाणेन विरुद्धधर्माध्यासेन बाधः ।  \n चेतनत्वादिति हेतोस्स्वपक्षेणासिद्धिः ।  \n दृष्टान्तस्य साधनविकलता च ।  \n चिद्रूपत्वमात्रस्य हेतुत्वे धर्मभूत ज्ञानेनानैकान्तः ।  \n त्वत्पक्षे वृत्तिज्ञानेनापि ।  \n वैशेषिकादिमतेना सिद्धिश्च ।  \n आत्मत्वादिति प्रयोगेपि चेतनत्वचिद्रूपत्वादिविकल्पेन दूषणमूह्यम् ।  \n आत्मत्वजातिमत्त्वादिति विवक्षायां नानात्मवाद प्रसङ्गः, व्यक्तिभेदनान्तरीयककत्वाज्जातेः ।  \n  \nयत्तु सर्वाणि सुखदुःखानि मयैव भुज्यन्त इति ।  \n तत्र स्वहृदयविसंवादस्तावत् ।  \n यदिच सर्वाणि दुःखानि स्वेनैव भुज्यन्ते, तर्हि कथं परहिंसादिप्रवृत्तिः ।  \n नहि स्वसुखोच्छेदाय स्वदुःखोत्पादनाय वा प्रेक्षावन्तः प्रवर्तेरन् ।  \n अद्वैतदर्शिनां न तथा प्रवर्तनमिति चेन्न; - सर्वतत्वोपदेशिना भगवता वासुदेवनापि स्वयमेव वा धनञ्जयादिमुखेन वा परपीडादर्शनात् ।  \n नित्यमुक्तवेनास्पृष्टसुखदुःखस्यात्मनस्तद्भोक्तृत्व सम्भवादपसिद्धान्तश्च ।  \n अतएव दृष्टान्ते साध्यवैकल्यं च ।  \n अथ परमतेन भोक्तृत्वमन्वारुह्योच्येत, तदापि तन्मतेनाहमर्थस्यैवात्मत्वात्तदद्वैत साधने भवतः कथ मात्माद्वैतसिद्धिः ।  \n  \nअस्मच्छब्दानुबन्धेन यान्यन्यान्यैक्यसाधने ।  \n  \nप्रयुक्तान्यनुमानानि तेषामेषा निराक्रिया ।।  \nयत्पुनरस्मच्छब्दानुबन्धमुत्सृज्य विगीतानि शरीराणि देव दत्तात्मनात्मवन्तीति प्रयुक्तम्, तत्राप्यहमर्थत्वसंविन्मात्रत्वाद्यात्म शब्दार्थविकल्पेन प्रागुक्तदोषो दुस्तर एव ।  \n  \nयच्च प्रतिपन्नश्शरीरभेदोनेकात्मनिरपेक्ष इति; तत्रैकात्माधिष्ठितत्वविवक्षायामीश्वराधिष्ठानेन सिद्धसाधनता ।  \n भिन्नात्माधिष्ठान राहित्यविवक्षायान्निषेध्यसिद्धौ तथैव तत्सिद्धेर्बाधः ।  \n तदसिद्धौ किन्निषेध्यम् ।  \n क्वचित्प्रमितस्यैव निषेध्यत्वमिति स्थितमन्यत्र ।  \n एवमन्येष्वप्यात्मैक्यसाधनेषु दूषणमूह्यम् ।  \n  \nयः पुनर्विपक्षे दण्डवत्प्रदर्शितः कल्पनागौरवप्रसङ्ग इति; स तदा स्यात्, यदि नोपलभ्येत न श्रूयेत वा भेदः ।  \n वक्ष्यते तदुभयम् ।  \n प्रतिप्रयोगाश्च - चैन्नात्मा मैत्रात्मनो भिन्नः, कदा चिदपि मैत्रानुभवजनितस्मृतिहितत्वात्, घटवत्; व्यतिरेकेण वा, यो मैत्रान्नभिद्यते स तदनुभवजनितस्मृतिमान्, यथामैत्रात्मैव, इत्यादयः ।  \n नचात्र हेत्वसिद्धिः, स्वात्मप्रत्यक्षसिद्धत्वात् ।  \n अन्यथाऽऽचार्यानुभूतमखिलं च स्मरन् किमर्थं शृणोषि ।  \n पराभिप्रेतं च जानन् किमर्थं विकल्पयसि ।  \n मयि च त्वदभिप्रेताभिज्ञे किमर्थ मुत्तरं ददासि ।  \n परोक्तं च त्वदुक्तमभिमन्यमानः किमर्थं दूषयसि ।  \n निर्विशेषणतया पूर्वेषां प्राबल्यमिति चेन्न; - विशिष्टस्याप्युपलम्भानुरोधिनो बलीयस्त्वात् ।  \n अन्यथा मेयत्वाभिधेयत्वादीनामाभासहेतूनां निर्विशेषणतामात्रेण बलीयस्त्वे सविशेषणानां हेतूनामुपप्लवः ।  \n तेन पूर्वेषामपि बाधो निर्विशेषणानामपि जायते ।  \n  \nयत्तु - पण्डितत्वमूर्खत्वादीनां विरुद्धत्वन्नास्ति, अधिकरणभेदेसिद्धे सहानवस्थानलक्षणीविरुद्धत्वम्, ततश्च स इत्यन्योन्याश्रयणादिति ।  \n तत् किं क्वचिद्विरोधमभ्युपगम्य सोत्र नास्तीत्युच्यते, उत क्वचिदपि विरोधाभावमभिमत्य? नाद्यः, अविशेषात् ।  \n नहि सितासितादिभेदात् ज्ञानाज्ञानादिभेदस्य वैषम्यं पश्यामः ।  \n अधिकरणस्वरूपभेदस्य स्फुटोपलम्भाद्वैषम्यं सिद्धमिति चेन्न; असिद्धेः ।  \n नहि वैषम्यानुपलम्भेपि वस्तूनां भेदस्सिध्यति, तस्यैव तत्त्वात् ।  \n अन्यथा वैधर्म्याग्रहेपि स्वरूपोपलम्भमात्रेण भेदसिद्धौ संशयविपर्ययोच्छेदप्रसङ्गात् ।  \n अथ पुनर्वैधर्म्योपलम्भवेळायां स्वरूपभेदोप्यन्यः प्रतीयत इत्यभिमन्यसे, तर्ह्यत्रापि तथानुमन्यस्व ।  \n नापि द्वितीयः, अविवादप्रसङ्गात् ।  \n नहि स्वसिद्धान्ताविरोधिनि परमते विवादसम्भवः ।  \n अन्यथा स्वसिद्धान्तवादिभिरपि विवादप्रसङ्गात् ।  \n अनैकान्तवादस्य च साम्राज्यापातात् ।  \n  \nकिञ्च -   \nस्थिरीकृतो विरोधस्स्याद्विरोधं प्रतिरुन्धता ।  \n  \nविरोधाप्रतिरोधेहि विरोधो निरुपद्रवः ।।  \nविरोधोद्घाटनम्मुक्त्वा किन्नु दूषणमुच्यते ।  \n  \nसर्वत्रैवाविरोधे तु भवेत्सर्वविरोधिता ।।  \nयत्तु - प्रलपितम्, घटपटादिष्वपि विरोधपरिहारद्भेदविलय इत्यत्र इष्टप्रसङ्त्वमिति; तत्स्वसिद्धान्तोच्छेदायोक्तम्, सर्वाद्वैते सत्यमिथ्यार्थविभागभङ्गप्रसङ्गात् ।  \n सर्वमिथ्यात्वस्य च भवद्भिरनभ्युपगमात् ।  \n विरोधमुत्सृज्य सत्यमिथ्याविभागस्य दुरुपपादत्वाच्च ।  \n एवञ्च विरोधसिद्धावनुमानादिसिद्धपरप्रतियोगिक भेदस्य स्वात्मनि प्रत्यक्षतया प्रत्यक्षबाधोपि सिद्धः ।  \n अतएव परस्परप्रतिसन्धानप्रसङ्गोपि निरुपद्रवः ।  \n पटुप्रत्ययाभ्यासादरा हितातिशयतादात्विकसंस्कारवशेन प्रतिसन्धानप्रसङ्गे   \nसति न जन्मान्तराद्युदाहरणावकाशः ।  \n  \nयत्तु - तत्रोक्तम् - अविद्यावैचित्र्यादुपाधिभेदप्रतिनियततया वा प्रतिसन्धानाभाव इति; तदपि न, अविद्यास्वरूपतत्प्रमाणादेरन्यत्र प्रतिक्षेपात् ।  \n अन्यथा चिदचिद्विभागस्यापि तद्वैचित्र्यनिबन्धन तथा तदैक्यस्यापि प्रसङ्गात् ।  \n उपाधिभेदस्तु न प्रतिसन्धान प्रतिबन्धकः, सौभर्युपाधिभेदवत्; अन्यथा जातिस्मरत्वमपि कस्य चिन्न स्यात् ।  \n अन्तः करणैक्यात्तदुपपत्तिरिति चेन्न; - केषाञ्चित्कल्पान्तरानुभूतस्मृतिदर्शनात् ।  \n अन्तः करणभेदात्सुखादिव्यवस्थायां बाह्यकरणभेदादपि व्यवस्था किन्न स्यात् ।  \n नच तथास्ति; दृष्टमेव स्पृशामीति प्रतिसन्धानात् ।  \n एवं पाणिपादाद्यवयवभेदादपि प्रसङ्गो दर्शयितव्यः ।  \n  \nयत्तु - तत्वविदः प्रहूलादवामदेवादयः प्रतिसन्दधत इत्युक्तम्; तदपि मन्दम्, तेषां सर्वान्तरात्मभूतपरमात्मपर्यन्तस्वात्मानुसन्धानेन तथा तथा व्यपदेशात् ।  \n अत एव हि \"\"सर्वगत्वादनन्तस्ये''त्युक्तम् ।  \n तदभिप्रायेण च श्रुतिः - \"\"तद्वैतत्पश्यन्नृषि'' रिति ।  \n तदेतद्ब्रह्मान्तर्यामिकत्वं पश्यन्नित्यर्थः ।  \n एव मेव हि \"\"सर्वं समाप्नोषि ततोसि सर्व'' इत्यादिकमपि ।  \n एते नैवादिभरताद्यनुसन्धानाप्रकारोपि निर्व्यूढः ।  \n अन्यथा तत्वविदां सर्वात्मगतसुखदुःखानुसन्धाने त्वेकदर्वीकरभयपलायितस्यानन्तसर्पमध्यनिपातन्यायेन तत्वदर्शित्वं विपरीतफलं स्यात् ।  \n नच तेषां सर्वकर्मक्षयात् भोगो नास्तीति वाच्यम्; स्वगतसुखदुःखानुसन्धास्यैव भोगत्वेन तदनङ्गीकारव्या घातात् ।  \n  \nयत्तु सुखादिप्रतिसन्धानप्रसङ्गे परप्रतिसन्धानमपि स्वप्रतिसन्धानमेवेति किमत्र प्रसञ्जनीयमित्युक्तम्; तदपि विरोधोपपादनेनैव परिहृतम् ।  \n  \nयत्तु परस्परान्यत्वोपलम्भे जल्पितम् - परस्याप्रत्यक्षत्वे तद्गतान्यत्वमपि न प्रत्यक्षयितुं शक्यमिति; तस्य किं प्रत्यक्ष निर्बन्धेन, अनुमानतोपि तत्सिध्द्युपपत्तेः ।  \n स्वात्मनि तदन्यत्वस्य प्रत्यक्षत्वे स्वप्रतियोगिकतद्गतान्यत्वस्यानुमातुं शक्यत्वात् ।  \n यो यद्गतान्यत्वप्रतियोगी स ततोन्यः, यथा सव्यहस्ताद्दक्षिणहस्त इति हस्तस्थत्वाद्व्याप्तेः ।  \n यत्तत्रोत्तरम्परः प्रतीयमानोन्यतया वा, अनन्यतया वा, सामान्यतोवेति; तत्रान्यतयैवेति ब्रूमः ।  \n यद्यपि तत्र न प्रत्यक्षम्, तथापि मुखविकासाद्यनुमितेन हर्षादिना स्वस्मिन्ननुपलभ्यमानेन स्वस्मादन्यतयैवानुमातुं शक्यते ।  \n दर्शितं च सुखदुःखतदभावादीनां यथोपलम्भं विरुद्धत्वम् ।  \n अत एव सामान्यतः प्रथमप्रतीतावप्यनन्तरं विरुद्धधर्मोपलम्भेनापि भेदानुमितिस्सिद्धा ।  \n  \nएतेन प्रतिसन्धानतदभावयोः कथं सामानाधिकरण्यमित्यत्र तदभावासिद्धिवचनमपि प्रत्युक्तम् ।  \n तदभावसिद्धावपि उपाधिभेदेन तदुपपत्तिस्तु प्रागेव दूषिता ।  \n  \nयत्तु प्रतिसन्धानतदभावविरोधशमनाथ प्रदेशवर्तिसंयोगादिक मुदाहृतम्; तद्विवक्षितमजानतैवोक्तम् ।  \nनहि वयं प्रतिसन्धान स्वरूपस्य सर्वत्र वृत्तिं प्रसञ्जयामः, आत्मवैभववादिनो हि प्रदेशवर्तिन एव ज्ञानादिगुणान् वदन्ति ।  \n यत्र क्वचित्प्रदेशेनुभवोत्पत्तावपि तदन्येनापि प्रदेशेन प्रतिसन्धानादिकमवर्जनीय मेव ।  \n अन्यथा दक्षिणहस्तेन स्पृष्टं सव्यहस्तेन स्पृशामीति प्रतिसन्धानं न स्यात् ।  \n सौभरिप्रतिसन्धानमपि दूरमपास्येत; तत्रापि प्रादेशिकप्रतिसन्धानोत्पत्त्या प्रतिसन्धानाभावस्य वक्तुं शक्यत्वात् ।  \n तस्मादश्रयणविषयीकरणयोरविशेषभ्रमात् संयोगादिनिदर्शनम् ।  \n श्रुतयस्तु \"\"अहमेवेदं सर्वम्, आत्मैवेदं सर्व'' मित्यादिकाः प्रह्लादादिवाक्योक्तन्यायेन निर्व्यूढाः ।  \n \"\"नेह नानास्ति किञ्चने'' त्यादिभेदनिषेधास्तु समस्तचिदचिद्विशिष्टे ब्रह्मण्येकस्मिन् ज्ञाते विशिष्टबहिर्भूतप्रतिक्षेपपराः, यथा - शरीरजातिगुणवसनभूषणादिपरिगणिते कस्मिंश्चित् पुरुषेवस्थिते तत्रैक एव तिष्ठति नान्यः कश्चिदिति व्यपदिशन्ति; तद्वदत्रापि ।  \n एवमनभ्युपगमे ऽहन्त्वमादिलोकोपलम्भविरोधः ।  \n शास्त्रप्रत्यक्षविरोधे प्रत्यक्षप्राबल्यं स्थितमन्यत्र ।  \n तथा \"\"नित्योनित्यानां चेतनश्चेतनानामेको बहूनामि'' त्यादिभेदश्रुतिशत कोपश्च ।  \n विषयभेदाद्विरोधे शाम्यत्यन्यतरबाधोनुपपन्न इति सगुणनिर्गुणश्रुतिचिन्तने सुस्पष्टम् ।  \n  \nमीमांसाशास्त्रसन्दर्भः सर्वो विषयभेदतः ।  \n  \nश्रुतीनामविरोधाय जायते नतु बाधनात् ।।  \nएतेन स्मृतिष्वपि भारोवरोपितः ।  \n तत्रापि ब्रह्मात्मकत्व प्रतिपादनप्रकरणे प्रागुक्तन्यायावतारः ।  \n जीवानां परस्परभेदनिषेध प्रकरणे तु ज्ञानरूपतयात्यन्तसमस्वरूपाणां कर्मकृतदेहोपाधिक देवत्वादिभेदस्य स्वरूपानुबन्धित्वप्रतिक्षेपे तात्पर्यम् ।  \n तथाचोच्यते - \"\"देवादिभेदे ऽपध्वस्ते नास्त्येवावरणो हि सः ।  \n'' \"\"पुमात्र देवो न नरो न पशुर्नच पादपः ।  \n'' इत्यादिना ।  \n \"\"यद्यन्योस्ति परः कोपि'' त्यत्रान्यशब्देनान्यादृशत्वमेवोच्यते, अन्यथा परशब्दपौनरुक्त्यात् ।  \n एवं सत्यात्मनां परस्परसाम्य प्रतिपादकवाक्यान्तरानुगुण्यमपि सिध्द्यति ।  \n अत एव भगवद्वचनमपि निर्व्यूढम्, \"\"सर्वत्र समदर्शिन'' इति तत्रैवोक्तेश्च ।  \n   \nघटाकाशतरङ्गचन्द्राद्युदाहरणवाक्यस्य जीवविषयत्वेऽयमेव न्यायः ।  \n तत्तु यदा परमात्मविषयम्, तदा तद्गतदोषैरस्पृष्टत्वमात्रे तदुभयदृष्टान्ततात्पर्यमिति \"\"वृद्धिह्रासभाक्त्वमन्तर्भावादुभय सामञ्जस्यादेवं दर्शनाच्चे'' ति सूत्रेणैव समर्थितम् ।  \n  \nएवमनभ्युपगमे बद्धमुक्तव्यवस्थाभङ्गश्च ।  \n  \nयत्तत्रोक्तम् - ब्रह्माज्ञानवादे तावत्पर्वूम्मुक्ता एव न सन्ति, शुक्तादिमोक्षोपि स्वप्नदृष्टपुरुषमोक्षवन्मिथ्येति; तत्र तावदद्वैत विद्योपदेशिनान्त्वदाचार्याणामपि मोक्षस्य मिथ्यात्वे स्वयं कथं मोक्षमन्विच्छसि? कथं वा शिष्यांश्च प्रेरयसि ।  \n आमोक्षाज्जीववच्छरीरं किमित्यपरिज्ञानादिति चेन्न; - सर्वशरीराणामेकात्माधिष्ठितत्वे मिथ्यात्वे चाविशिष्टे तत्तददिष्ठाने च प्रतिभासमात्र सिद्धेर्द्रष्टृदृश्यशरीरविशेषासिद्धेः ।  \n ततश्च पश्चात्तनोपि मोक्षोमिथ्याभूत इति कथमद्यतनाद्विशेषः ।  \n तस्मान्न कदाचिदपि मोक्ष इति वा न कदाचिदपि बन्ध इति वा स्यात् ।  \n इष्टमेवैत दुभयमपीति चेन्न; - पूर्वत्र नित्यबन्धप्रसङ्गेन निवर्तयितुमशक्यत्वात् उत्तरत्र निवर्त्याभावाच्च बन्धनिवर्तनोपायोपदेशादि परशास्त्रनैरर्थक्यादिप्रसङ्गात् ।  \n जीवाज्ञानवादे तु ब्रह्मणो बन्धानभ्युपगमात् ब्रह्मव्यतिरिक्तस्य च मित्यात्वात् केवलं बाधिता बाधितव्यवस्थेत्येव स्यात्, नतु बद्धमुक्तव्यवस्था ।  \n अथ ब्रह्म प्रतिबिम्बस्थानीयानामपि जीवानां ब्रह्मत्वम्, तदा ब्रह्माज्ञानवाद प्रसङ्गे प्रतिपादित एव दोष इति ।  \n  \nएवं भास्करादिपक्षेपि परस्परं जीवानां ईश्वरेण चाभेदस्य स्वाभाविकत्वात् उपाधिभेदस्य चोकिञ्चित्करत्वस्थापनात् - सर्वसुखदुःखादिप्रतिसन्धानप्रसङ्गे बद्धमुक्तजीवेश्वरव्यवस्थाभङ्गप्रसङ्गो दुर्वारः ।  \n  \nयत्तु - भेदवादेप्यतीतकल्पानन्त्यात्प्रतिकल्पमेकमुक्तावपि सर्वमुक्तिप्रसङ्गात् कथं बद्धमुक्तव्यवस्थेत्याहुः; तदपि मुग्धभाषितम्, अनन्तघटध्वंसेपि घटान्तरस्थितिवदनन्तकल्पानां ध्वंसेपि कल्पान्तरवदनन्तपार्थिवपृथक्कारेपि द्रव्यान्तरानन्त्यवद्यथोपलम्भमानन्त्यातिशयाद्धवस्थोपपत्तेः ।  \n एकस्य वात्मनः कथमितः पूर्वमपवर्गाभावः? हेत्वनागमनादिति चेत्? एवमनेकेष्वपीतिभावय, तथा अनन्ता एव जीवा इत्यपि यथाप्रमाणामनुसन्धत्स्व ।  \n नन्वेवमपि कश्चिन्नित्यं मुक्तः कश्चित्तु बध्यते मुच्यते चेति व्यवस्था न सिद्ध्यति, आत्मनां स्वतस्समत्वादीश्वरस्य साधारण्यादिति चेत्? हन्तैवमास्तिकपदवीमनुप्रविष्टोसि! ततश्च किं जीवेश्वरभेदमनभ्युपगम्य पृच्छसि, उत तदभ्युपगमेन? न प्रथमः, श्रुति - विरोधादभेदवादिनापि सर्वज्ञत्वादिवैषम्याङ्गीकाराच्च ।  \n नापि द्वितीयः, आत्मत्वाविशेषेपि कथमीश्वरो नित्यमुक्त इतिवदपहास्यत्वात्? संसारहेत्वत्यन्ताभाववत्तया धर्मिग्राहकेण तत्सिद्धेरिति चेत्? हन्तानीश्वरेष्वपि केषुचित्तथा धर्मिग्राहकसद्भावे किं कुर्मः ।  \n अनीश्वरत्वादेव संसारयोग्यत्वमस्तीति चेत्? तत्सत्यम्, सा स्वरूपयोग्यता, नतु सहकारियोग्यता ।  \n स्वरूपयोग्यत्वं सहकारियोग्यत्व व्याप्तमिति चेन्न; - निस्तुषबीजादिष्वङ्कुरादिसहारिसन्निपातादर्शनात् ।  \n तथाप्यविरुद्धयोरसंसर्गः प्रणाशाभावे कालविप्रकर्षव्याप्त इति चेन्न; - मुक्तानामुत्तरकालबन्धाभाववदुपपत्तेः ।  \n हेतूनां अत्यन्तोच्छेदात् न पुनस्सहकार्यागमोपुनरावृत्तिश्रुतेरिति चेन्न; - तुल्यत्वात् ।  \n अत्यन्ताभावादिति हि विशेषः, सतु विरुद्ध इति चेन्न; - धर्मिग्राहकतस्तत्सिद्धौ विरोधासिद्धेः ।  \n ततश्च तद्विपरीतानुमानाद्युत्थानमपि प्रतिरुद्धम् ।  \n धर्मिग्राहकमेव न पश्यामीति चेत्? तर्हि निर्विषयं चोद्यमिति तुष्णींभव, अधीष्व वा तत्वमाचार्येभ्य इति ।  \n तदेतत्सर्वमादिभरतवाक्यव्याख्यानव्याजेन भाष्यकारैस्सूचितमिति द्रष्टव्यम् ।  \n  \nइति शतदूषण्यां आत्माद्वैतभङ्गः षट्त्रिंशो वादः ।  \n (36)"
              },
              {
                "author": "Nrisimharaja",
                "commentary": "36 ---\nपूर्ववादे संविदभेदो न संभवतीति साधितस्य दृढीकरणार्थमात्मनोऽपि नानात्वं साधयन्वादार्थं संगृह्णातिः - नम इति। अव्येतु तिरोधानान्यथानुपपत्त्या आत्मभेदस्सिद्धोः । युक्त्यन्तरेणापि साध्यत इति संगति माहः । त्रेधाविभक्तानां नित्यमुक्तं बद्धरूपेण विभक्ताना मित्यर्थः । अनेन वादार्थस्संगृहीतः । ननु नाहं देवः किंतु मनुष्य इत्यादि प्रत्यक्षाद्देवांश्च प्रणमेद्यदीत्यादि शास्त्राञ्च व्यवहारात्कथं भेदवासना इत्याहःदेवाद्युपाधीति। उपाधिपदेन प्रतिबिंबोपाधिर वच्छेदकोपाधिश्च विवक्षितः । ब्रह्मणः प्रति बिंबो जीव इति मते - तरङ्गचन्द्रवदिति। घाटकाशवदुपाधिना भिन्नो ब्रह्मणो जीव इति मतेसोभर्यादिवदिति।तथा चेति। यथा जीवैक्यं सिद्धयति तथेत्यर्थः । स्वशलीरस्य पक्षत्वे सिद्धसाधन परिहारार्थंविगीता नीति।मयेति। अत्रात्मान्तरवत्वेऽपि मया आत्मवत्व सम्भवादर्थान्तर शङ्कागौरवादेव निराकार्या । फलितार्थानुवाद एवकारः ।सर्वमिति। स्वाप्नशरीरेऽपि सिद्धसाधनवारणायजाग्रदिति। स्वाविद्या कल्पितस्य न स्वव्यतिरिक्तात्मवत्वं भवानेति भावः ।अहमेवेति। मदभिन्न इत्यर्थः ।एवमिति। प्रतिपुरुषमुक्तनुमानानि प्रयोज्यानीत्यर्थः । ऐक्यसाधकानुमानमुक्त्वा भेदनिराकरणानुमानमाहः - विप्रतिपन्न इति। देवदत्तादि शरीराणां परस्पर भेद एकमात्राधिष्ठेय धर्मिप्रतियोगिक इत्यर्थः ।एवमिति। देवदत्तकरणानां यज्ञदत्तकरणानां च परस्पर भेद एकात्ममात्राधिष्ठेय धर्मि प्रतियोगिकरणा भेदत्वात्सौभरि शरीरस्थ करणभेदवद्देवदत्त चक्षुश्रोत्रादि परस्पर भेदवद्वेत्वोत्यर्थः । आदिशब्देन देवदत्तादीनां बुद्ध्यादि भेदो विवक्षितः । कल्पनागौरवं अनेकात्म कल्पनागौरवं । मूर्खत्वं - अज्ञत्वं । सुखित्वादीत्यादि भेदनासुखित्व स्वाप तदभावादि गृह्यते ।नानात्मनो व्यवस्थात इति। सुखित्व दुःखित्वादि व्यवस्थया विरुद्ध धर्मवत्तया आत्मानो नाना भिन्ना इत्यर्थः ।त्वदासन्नैरिति। अहमर्थाध्यासांगीकारादासन्ना इति भावः । जन्मादि व्यवस्थया पुरुष बहुत्वमात्मनो नानात्वं सिद्धमित्यर्थः । सत्यमिथ्येत्यादिकमित्यादि शब्देन निरधिष्ठान भ्रमो विवक्षितः । तथा च सत्यस्यापि ब्रह्मणो मिथ्यात्वान्निरधिष्ठान भ्रमवादि माध्यमिकमत प्रसङ्ग इत्यर्थः ।तेष्विति। विरुद्धधर्माध्यासाद्भेद कल्पनायामुक्त दोषस्स्यान्न चात्र(तो) भेदः कल्प्यते । किं तु प्रत्यक्षेण सिद्ध इति भावः ।अन्तत इति। भेदमात्रस्य कल्पितत्वादिति भावः ।अत एवेति। आत्म स्वरूपभेदस्य स्फुटतरोपलंभा भावद्भेदमात्रस्य मिथ्यात्वाच्चेति भावः ।अत्र परस्परेति। वस्तुतोः एकत्वादिति भावः । तदभिन्नत्वे तदनुभूतानुसंधान प्रसङ्ग इत्याशयं मत्वा व्यभिचारमाहः - एकेनेति। शङ्कतेः - संस्कार प्रमोषादिति। संस्कारस्या पटुत्वमस्फटप्रतीति जन्यत्वम प्रमोष हेतुस्फुट - तरेति। स्फुटतरप्रतीति जन्य इत्यर्थःजातिस्मरादय इति। स्मरतीति स्मरः वचाद्यजंतः । जातेस्मरः इति संबन्धा सामान्य षष्ठया समासः ।आदिशब्दे नैकस्मिन्नेव जन्मन्यनुभूतां स्मर्तारो विवक्षिताः ।\nअत्रापीति। आत्मभेदेऽपीत्यर्थः । तुल्यमित्यने नान्वयःवैचित्र्यादिति। विचित्रशक्तियोगादित्यर्थः ।उपादीति। एतदन्तः करणावच्छिन्नानुभूतमेतदन्तः । तत्वविदामनु संधानं दर्शयतिः - यथोक्तमिति। अहं सर्वं मयि सर्वमिति तदन्यत्वेन पामर प्रतीतिविषय पुरुष सुखादीनामप्यनु सन्धानमुच्यते ।अहं मनुरनु भवमिति। तदैक्यानु संधान तद्गतसुखाद्यनु संधानं सिद्धमिति भावः ।आदिभारत ऋभ्बीति।ऋत्यक( ) इति प्रकृति भावः ।नाहं राजादीति। ततश्च तत्प्रतिसंधानमप्ये तदनुपपन्नमिति भावः । तदुपलंभादिति । राज्ञोऽनुसंदानमेवै तदुसंधानं । न चैवं नाहं राजसुखमनुभवामीत्यनेन विरोधः । एतच्छरीरावच्छेनाननु भवेन विरोधा भावादिति भावः । तस्यैव प्रतिसंधानमित्ये तदसिद्धमिति शङ्कतेः - अन्यस्यैवेति। असिद्धिरसिद्धेति शङ्कतेः - अहमस्मादिति । परस्येति। अधिकरणयोग्यताया भेदग्रहे तंत्रत्वादिति भावः । परस्य प्रतीत्यनन्तरं प्रत्यक्षं भवत्वित्यत्राहःपरश्चेति। अन्यथेति प्रतीयमान इति शेषः ।प्रत्यक्षत इति। अधिकरणस्या प्रत्यक्षत्वादिति भावः ।लिंङ्गातोऽपीति। इदं शरीरमात्मवच्छरीरत्वात्संप्रति पन्नवदित्यनुमानेनेत्यर्थः । ननु मुखविकासादिना सुखादिकमनुमाय तस्य स्वाहत्वविरुद्ध तया विरुद्ध धर्माध्यासात्स्वान्यत्वेनानुमान मस्त्विति शङ्कतेः - मुखविकासेति । तेषामिति। अन्योऽन्याश्रयेण विरुद्धत्व ग्रहासंभवान्नानुमानमिति भावः ।सर्वेषामिति। अनन्यत्वेन गृहीतत्वादन्यत्वं ग्राह्यं । तथा च स्वस्यापि स्वानन्यत्वेन ग्रहात्स्वान्यत्व ग्रह प्रसंगेस्वान्यत्व स्वानन्यत्वाभ्यां विरुद्धं धर्माभ्यां समाक्रांततया धर्मिणो व्याघातेन सिद्धै शून्यवाद प्रयङ्गे घटाघटव्यतिरिक्तस्येव तृतीयप्रकाराभावादिति भावः ।प्रतिसंधानेति। प्रतिसंधानद्भेदमात्राद्भेद ग्रहेस्वव्यावृत्त प्रतियोगितावच्छेदक ग्रहास्वस्मादपि स्वस्य भेदग्रह प्रसङ्ग इत्यर्थः । ननु राजशरीरेऽहं सुखीति प्रतिसंधानस्य देवदत्तीयत्वे सति नाहं राजसुखमनुभवामीति प्रतिसंधानाभावस्याप्यनु भवाद्विरुद्धयोः प्रतिसंधान तदभावयोःस्सामानाधिकरण्यापत्तिरिति शङ्कतेः - तथापीति। तदभावस्येति प्रतीति प्रतिसन्धान भ्रान्तेति भावः विपरीत प्रमायां \nसत्यां भ्रान्तिरप्यनुपपन्नेत्याहः - सिद्धावपीति।देशेति। क्वचिदक्यव प्रदेशभेदे न क्वचिदेकस्मिन्नपि प्रदेशेकालभेदे न क्वचिन्निरवयवाकाशादौ उक्ताधि भेदेन । आदिशब्देन सत्वत्वमिथ्यात्वादि भेदोगृह्यते ।तदुपपत्ति - रिति। प्रतियोगि तदभावयोस्सामानाधिकरण्यो पपत्तेरित्यर्थः ।अन्यथेति। अवच्छेदक भेदेनापि सामानाधिकरण्या योग इत्यर्थः ।घटादेरपीति। न च संयोगस्य व्याप्यवृत्तित्वेपि द्रव्यस्याविभुत्वं न हि व्यापि संयोगाश्रयत्वमात्रेण विभुत्वमिति वाच्यं । तथाप्येकदेशवर्ति ब्रह्मादिभिर्व्याप्य संयोग संभवात्सर्वदाहापत्तावेक देश दाहो न स्यादिति भावः । शंकतेःसंयोगादीनामिति।तथाभ्युपगम इति। उपाधि भेदेना विरोधाभ्युपगम इत्यर्थः ।अत्रापीति। प्रमाणबलादात्मद्वैतसिद्धे तस्मिन्प्रतियोग्रिग्य भावयोस्सामानाधिकरण्य स्थानुभवबलात्सिद्धेरित्यर्थः । वेशेषिकादिभिरिति । पादे मे वेदना शिरसि सुखमित्यादि प्रतीतिबलात्सुखादेर्विरोधि सामानाधिकरण्याभ्युप गमादित्यर्थः । अद्वैते प्रमाणं दर्शयतिःतथा \"चेति। इत्यारभ्याहमवैदमिति श्रूयत इत्यन्वयः ।\"अथातोऽहंकारादेश''(छां.7.27.1)इत्यारभ्याधीतैः\"अथ सत्या''(बृ.4.3.6)दि सर्ववस्तु तादात्म्य प्रतिपादकमेवाधस्तादित्यादि वाक्यैः\"अहमेवेदं सर्व'' (7.17.1)मित्युपसंहारवाक्ये च सर्ववस्तुतादात्म्या प्रतीतेश्चाद्वैतं सिद्धमित्यर्थः । \"यतुवतोऽहंकारादेश'' (छां - 7.15.1)इत्यत्राद्यमहमर्थस्यात्म भेद प्रतिपादन परमिति नद्भ्रान्ति जल्पितत्वादुपेक्ष्यं\"यत्रत्वस्येति''।यत्र हि द्वैतमिव भवति तदितर इतरं पश्यती'' (बृः4.4.1)त्यपक्रमात्\"यत्र''त्वस्य सर्वमात्मैवा भू'' (बृ.4.4.1)दित्येवकारार्थे द्वैतनिषेधे तात्पर्यमिति भावः ।आत्मन्येवेति। ननुयोऽन्यां देवतामुपास्ते अन्योऽसावन्योऽहमस्मीति न स वेदे (बृ.3.4.10)त्युपक्रमादेव कारेणभेदोपासन निषेधादीश्वर भेद निषेधादीश्वर भेदस्सिध्यति । ननु जीवानां परस्पर भेदनिषेध इति चेन्न । सर्वजीवानांमीश्वराद्भेद निषेधे परस्परभेद निषेधोप्यर्थ सिद्ध इति भावः । एकमयं - एकमित्यर्थः । स्वार्थे मयद् । द्वैतिनो - अतभ्यदर्शिन इति छेदः । निन्दार्थवाद भेदरिति भावः । यद्यन्योस्तीति काकुगर्भादन्यो नास्तीत्यर्थः । अयं चान्य इत्यनन्तरमिति अध्याहर्तव्यः ।अभेदव्यापिन इति। अभेदेन व्यापिन इत्यर्थः ।जीवाधारेष्विति। प्रति बिम्बो जीव इत्यभि प्रायेण । नन्वेतानि वचनानि पक्षद्वय साधारणानि नन्तव्यानि च वस्तुनि विकल्पा संभवेन शास्त्रस्य विरुद्धार्थ प्रतिपादकत्वा योगादिति चेन्न । एतेषां वचनानांमुपाधिकृत भेदपरत्वे तात्पर्यात्तथा च यस्मिन्पक्षे यथा युक्तं तथा योज्यमिति ध्येयं । सर्वभूतस्थमात्मानमिति - आत्मशब्दः स्वपर इति भावः । ननु बद्धब्रह्मणा मुक्तस्यापि जीवस्येक्यात्पुनर्बन्ध एवस्यादिति न बद्धमुक्त व्यवस्थैव नास्तीति भावः । तत्र हेतुमाहः - एकमेव हीति। ननु श्रुतेरसदर्थबोधकत्वे व्यावहारिक प्रमाण्यमपि न स्यादित्यत्राहजीवनामिति। तथा च व्यावहारिक प्रामाण्यमपि न स्यादित्यत्राहः - जीवानामिति । तथा च व्यावहारिक भेदमादाय व्यवस्थेति भावः ।ब्रह्मणस्त्विति। अज्ञाना भावान्नित्यमुक्तत्वमिति भावः ।तदनुबन्धिनीति। अहमर्थधर्मतया प्रतीयमनेत्यर्थः ।तयोरिति। अहमर्थ तदनुबन्धि संविदोरित्यर्थः ।अप्रसिद्धविशेषणत्वादिति। मयैकत्वविदित्यत्र - मद्रूपात्मवन्तीत्यर्थः । तथा च साध्यस्या प्रसिद्धया संदिग्ध साध्यत्वरूप पक्ष विशेषणा प्रसिद्धया आश्रयासिद्धिरिति भावः ।प्रतिज्ञा विरोधेति। यद्यप्यनात्मनात्मवन्तीति न प्रतिज्ञा तथाप्यहमर्थस्य वस्तुतो नात्मत्वात् प्रतिज्ञा विरोध इति भावः । नन्वहमर्थस्यात्मत्वाभ्युपगमान्न प्रतिज्ञा विरोध इत्यत्राहः - स्वसिद्धाविति। अहमर्थस्यानात्मत्वं तस्य नानात्वं च सिद्धान्त इति भावः । उभय संप्रतिपन्नस्यैव दृष्टान्तत्वमित्यभि प्रायेणाहःअस्मभिरिति।साध्य विकलत्वादिति। दृष्टान्तस्येति शेषः । आश्रयासिद्धिमप्याहः - अप्रसिद्धेतिसंविन्मात्रस्य - संविदाश्रयरहितस्य ।तथैव च विरोध इति। प्रतिज्ञाविरोध इत्यर्थः । तदेवोपपादयतिःअहमर्थेनेति। किं भवदभिमतः साक्षी विवक्षितः उतास्मदभिमतं - यद्वे ( ) न नाद्य इत्याहःभवदभिमतस्येति। तथा च साध्य विकलत्वादि दोष इति भावः । द्वितीय तृतीययोराहः - अस्मदिष्टेति।नत्विति। ननु शरीराणां जीवाधिष्ठितानां कथं मीश्वराधिष्ठि तत्वमित्यत्राहःजीवाधिष्ठितान्यपीति।सद्वारकत्वमितित्विति। तु शब्दोप्यर्थकः । तथा च परमात्मनः साक्षादपि शरीरित्वं जीवद्वारापीति साराद्युक्त्य विरोध इति भावः । स्वाप्नस्या विद्याकल्पितत्वमेव नास्तीत्यभि प्रायेणाहः - तत्रापीतिस्वाप्नस्या विद्या कल्पितत्वांगीकारेषीश्वरा विद्याकल्पितत्वमेव स्यान्न तु जीवाविद्याकल्पितत्व मित्याहःस्वप्नदृष्टानाम - पीति ।ईश्वर कृर्तुकत्वे श्रुतिमाहः - न तत्रेति। यदधिकरणे स्वप्नाः पदार्थाः सिद्धयन्ते तत्र लोकिक रथादयो न सन्ति अथ तद्विलक्षणान् तान् सृजति सृष्ट्याच ।स हीति। ईश्वर एव कर्तेत्यर्थः । ननु न तत्रेत्यादिना मिथ्याभूतस्य प्रपंचस्य स हि कर्तेति जीवकर्तृकत्व मेवोच्यत इत्यत्राहः - समर्थितमिति । संध्ये सृष्टीति। स्वप्नेश्रूयमाणा \"अथरथान्रथयोगन् पथः सृजत इति स्वाप्नसृष्टिः स्वप्नस्रष्ठा जीवेन कृता कुतः \"आह हि स हि कर्ते''ति श्रुति राहेति सूत्रार्थः । एवं च सूत्रद्वयेन जीवस्य स्रष्टुत्वं पूर्वपक्षीकृत्य\"मायामात्रमित्यादिभिषड्भिस्सूत्रैः\"स हि \nकर्तेति''तच्छब्दस्येश्वरपरत्वादीश्वर कर्तृत्वं समर्थित मित्यर्थः । सत्यस्याविद्या कल्पितत्वं नोपपद्यत इत्यभिप्रायेणाहः - मदविद्येति। तेनैव - सत्यत्वोपादने - नैव । घटोऽभिधेयः प्रमेयत्वादित्यत्राभिधेयत्व महमेव तत्राप्यहं त्वं साध्यं किं वा अहमो घटभेद इति विकल्पमभिप्रेत्याहः - अहमर्थत्वमात्र इति। द्वितीय आहःस्वतादात्म्येति। किं चेतनत्वं ज्ञानाश्रयत्वं चिद्रूपंत्वं वा नाद्य इत्याहःस्वपक्षेणेति। मयिमते ज्ञाना श्रयत्वादिति भावः । द्वितीयआहचिद्रूपत्वेति।तत्पक्षेणेति। वृत्तेरपि ज्ञानशब्द वाच्यत्वादिति भावः ।वैशेषिकादीति। कणादाक्षपादादिभिरात्मनश्चिद्रूपत्वा नभ्युपगमादिति भावः । मयैव भुज्यत इत्यत्रास्मच्छब्देनाहमर्थ एव विवक्षितः । उत तदनुबन्धिचैतन्यमात्रं आद्य आहः - स्वहृदयेति। तथा च बादा इति भावः । अर्थापत्तिबाधितं चेत्याहः - यदि चेति। ननु स्वपरभेद भ्रमवतां प्रवृत्तिरित्याशङ्कतेःअद्वैत दर्शिनामिति । सर्वतत्वेति। तस्य भ्रमाभावादिति भावः । द्वितीय आहः - नित्यमुक्तत्वेनेति। न हि त्वदभिमत संविदो भोक्तृत्वमभ्युपगम्यते किन्त्वन्तः करणस्यैवेति भावः । अत एव चैतन्यस्य भोक्तृत्वाभावादेवेत्यर्थः । वस्तुत आत्मनो भोक्तृत्वा भावेऽपि परपक्षमभ्युपगम्योच्य तेत्यत्राहः - ( +)मित्याहःउतपरमतेनेति। अहं देव दत्तशरीरस्थात्मनिष्ठान्योन्याभाव प्रतियोगी अहमर्थादेव (  ) अहमर्थवदित्यनुमानानि सन्तीत्यत्राहःअस्मादिति। संविन्मात्रत्वादित्यादिपदेन साक्षित्वादि गृह्यते ।तत्रैकात्मेति। यथाश्रुतेवक्ष्यमाण दूषणभीत्यैवं विवक्षायामिति भावः । निषेधा प्रसिद्धावुच्चमानायां साप्रसिद्धिः पक्ष ( ++) तीतितया बाध इति भावः ।किं निषेध्यमिति। तथा च निषेधस्या प्रसिद्धेरप्रसिद्धविशेषगतादिरिति भावः । अन्यत्रमिथ्यात्वादि भङ्गेषु ।एवमन्येष्वपीति। करणभेदादिपक्षकानुमानेष्वितित्यर्थः । प्रमाणिकं गौरवं न दोषायेत्याहः - तदास्यादिति। तदुभयं प्रत्यक्षोपलम्भः श्रुतिश्च ।हेत्वसिद्धिरिति। संदिग्धासिद्धिरित्यर्थः ।अन्यथेति। साध्याभावे हेत्वभावे - चेत्यर्थः ।मयि चेति। त्वदभिप्रेताभिज्ञत्वेन ज्ञानादिति भावः ।निर्विशेषणतयेति। व्याप्तेर्विरोधादन्यतर व्याप्ति स्वीकारे भिन्नविषयत्वेऽपि लाघवनियामकमिति पूर्वेषां प्राबल्यान्न प्रतिविरोधित्वमिति भावः ।अन्यथेति। ज्ञानं गुणः सामान्यवत्वे सत्येकेन्द्रय ग्राह्यत्वात् घटो दण्डजन्यः दण्डान्वयव्यतिरेकानु विधायित्वदित्याद्यनुमानेषु ज्ञानं गुणो न भवति प्रमेयत्वात् घटो दण्डजन्यो न भवति प्रमेयत्वादित्यादिनाधिकबलेन बाधस्यादित्यर्थः । उपप्लवः - उपद्रवः । स्यादिति शेषः । उपसंहरतिःतेनेति। अपिद्वयेन भूयस्त्वेऽपि निर्विशेषत्वेपीति विवक्षितं ।क्वचिदपि विरोधाभावमभ्युपेत्येति। क्वचिदपि विरोधो नास्तीत्यभ्युपेत्येत्यर्थः । अविशेषादिति ज्ञानाज्ञानयोरप्ययमज्ञोऽयमज्ञो न भवतीति धर्मिभेदत्वाविशेषादित्यर्थः ।सितेति। सितासितादिरूपात्तदाश्रय भेदात् ज्ञानाज्ञानादिरूपस्य भेदस्य वैषम्यं न शाम्यत इत्यर्थः । असिद्धेः वैषम्यस्येति शेषः । किमधिकरणस्वरूपोभेद इति विवक्षितं किंवाधिकरणस्वरूपानुबन्धिभेदः स्वरूपभेद इत्यन्योऽन्याभावो विवक्षित इति विकल्पमभिप्रेत्य प्रथमे दोषमाहः - नहीति। हि शब्दोभिन्नक्रमः । तस्यैव तत्वाद्धि वैधर्म्यानुपलम्भेऽपि वस्तूनां भेदो न सिद्ध्य - तीति । सम्बन्धः । द्वितीयं शङ्कतेः - अथ पुनरिति । तर्हीति । देवदत्तघटयोः ज्ञानाज्ञानलक्षणवैधर्म्य ग्रहणवेळायां तयोस्तत्स्वरूपैक््य निरूप्योन्यो भेदः प्रतीयते तथा च ज्ञानाज्ञानयोर्विरोधसिद्धेस्तद्रूपविरुद्ध धमाध्यासात्मभेदस्सिध्यातीति भावः ।अनेकान्तवादस्येति। भेदाभेदयोरपि विरोधाभावात्सर्वं सर्ववस्त्वभिन्नंभिन्नं च स्यादिति जैनसिद्धान्तस्साधित स्यादित्यर्थः । किं च विरोर्धः प्रतिरिच्य(ध्य)ते न वा आद्ये येन विरोधोऽस्ति न तस्य विरोधस्स्थितः । द्वितीये सर्वो विरोधस्सुस्थित इत्याहःकिञ्च स्थिरीकृत इति । विरोधोद्घाटनमिति ।सर्वत्रविरोधोद् घाटनमुखेन दूषणमुच्यते । विरोधाभावे तन्न स्यात् । अपि च सर्वत्रैव विरोधाभावे विरोधेन सह विरोधाभावादविरोधिनामादि सर्वेषां विरोधिता स्यादित्यर्थः । स्वमतच्छेदोपपादनंःसर्वाद्वैतेति। ननु सत्यत्वमिथ्यात्वाभ्यां व्यवस्था संभवतीत्यत्राहःविरोधमिति। विरोधाभावे भेदाभावत्कथं व्यवस्थेति भावः ।एवं चेति। अनुमानादि सिद्धत्वं परस्य विशेषणं । भेदस्य स्फुटोपलंभात्सत्यमिथ्याविभागस्य सिद्धत्वाच्च विरोधसिद्धौ मुखविकासादिना स्वविरुद्धसुखादिमत्तयानुमानेन नान्यत्वेन प्रतियोगिग्रहणेऽपि दोषाभावाद्भेद प्रत्यक्षसंभवात्तद्बाधः । अपि शब्दाद्विरुद्धधर्माध्यास लक्षण प्रति कूलधर्मबाधश्च सिद्ध इति भावः ।अत एवेति। प्रतिसंधान तदभावयोः रूक्तगत्याविरोधो सिद्धे प्रतिसंधान प्रसंजने नेष्टापत्तिरित्यर्थः । नहि जन्मान्तरेत्यक्तं व्यभिचारमुद्धरतिः - पट्विति। पटुप्रत्ययेनाभ्यासेनादरेण वाऽहित तिशयो यस्संस्करवदभेदेतत्संस्कार विषयस्मरणवत्व रूपाद्यमिति न व्यभिचार इति भावः । अविद्यास्वरूपस्यैवा भावा ( +) वैचित्र्यं (++) किं पुनस्तदधीनानित्याहः - अविद्येति। भावरूपाज्ञानभङ्ग इत्यर्थः ।अन्यथेति। अप्रतिसंधनस्याविद्या वैचित्र्यात्रानत्वे चिदचिद्विभागस्याज तन्निबन्धनत्व प्रसक्त्यैत्यर्थः । यौभरीति ।उपाधिश्शरीरं अन्यथेति। उपाधेः ( ) प्रतिबंधकत्वे सौभर्यादेः कस््यविदपि जातिस्मरत्वं न स्यादित्यर्थः । नन्वन्तः करणोपाधिभेद एव प्रतिसन्धान प्रतिबन्धकः । अन्तः \nकरणैक्याप्रतिसंधानमिति शङ्कतेःअन्तः करणेति । कल्पान्तरेति ।कल्पादौ\"एतस्माज्जायते प्राणो मनस्सर्वेन्द्रियाणि च (मुण्ड 2.1.3) तन्मनोऽकुरूतीतिसृष्टिश्रवणात्कल्पांतरीयान्तः करणस्य पूर्वकल्पप्रळयेनष्टत्वात्तदैक्यं न संभवतीति भावः ।बाह्येति। करणत्वाविशेषादिति भावः । इष्टापत्तिं परिहरतिः - न चेति । पागिपादादीति। पाणिना स्पृष्टं पादेन स्पृशामीत्येवं रूपेणेति भावः ।तेषामिति। सर्वगत्वादित्यस्यायमर्थः । अनन्तस्यैवात्मतया सर्वगत्वात्सएवाहमात्मेति निश्चितः विशिष्टस्य परमात्मनः कारणत्व बोधकमेव प्रमाणं तथानुसंधने हेतुरित्याहः - मत्त इतितथा च मुद्विशिष्टस्य करणत्वादिति । एवं च सर्वगत्वादि हेतूक्तिस्संगते त्याहः - अत एवेति। परपक्षे वैफल्यमिति भावः ।तदभिप्रायेणहीति। अहं मच्छरीरकः - परमात्मेत्यर्थः । मनुरभवं - मनुशरीरकः परमात्माऽभवं । तथा सूर्यशरीरक परमात्मापीत्यर्थः ।अन्यथेति। एतदनुरान्धानस््योक्तप्रकारमपहाया भेद प्रयुक्तत्वांगीकाराइत्यर्थः ।विपरीत फलं स्यादितिप्रारब्धकर्मावसने निश्शेषाविनिवृत्तौ सत्यां भेदकलेशस्याप्यभावात्संसार्थात्मभिर्थैकार्युपपदपरिमित दुःखप्राप्तये ब्रह्मज्ञानं संपादनं स्यादिति भावः ।तदंङ्गीकारव्याधातादिति। भोगाङ्गीकारस्यावश्यकत्वादिति भावः ।विरोधोपपादनेनैवेति। प्रति संधानतदभावयोर्विरोधस्य सिद्धत्वात्तदभाववत्तयाप्रत्यक्षसिद्धे प्रतिसन्धानं संभवतीत्यर्थः ।तस्य किमिति। अन्यत्वेन ज्ञानमात्र सापेक्षितत्वादिति भावः ।हस्तस्थत्वा - दिति। हस्ते प्रत्यक्षसिद्धत्वादित्यर्थः । ननु परस्यान्यतया प्रतिपत्तिः । स्वगतान्यत्व प्रतिपत्त्यर्थं तथा च परस्यान्यतया प्रतिपत्तौ स्वगतान्यत्व प्रतिपत्तिश्च परगतान्यत्व प्रतिपत्त्येत्सन्योन्याश्रयः । न च मुखविकासद्यनुगतविरुद्धधर्मवत्तया परगतान्यत्वप्रतिपत्तौ न दोषस्तत्रापि प्रतियोगिनः स्वस्मादन्यत्वेनावगन्तव्यत्वादित्य सात्सामान्यतः प्रतियोगिप्रतीत्या परसारभेदधीरिति पक्षीन्तरमव - लंबते । अत एवेति । उपलंभानुसारादित्यर्थः । न च स्वस्मादपि भेदप्रतीति प्रसंगो भेदाभेदाभावादनुपलब्ध्य भावच्चेति भावः ।प्रथमप्रतीतावपीति। प्रतियोगिन इति शेषः ।एतेनेति। तदभावस्योपलंभेनेत्यर्थः।उपाधिभेदेनेति। शरीरान्तः करणाद्युपाधिभेदेना प्रतिसंधानसमर्थ न इत्यर्थः ।न हि वयमिति। प्रदेश विशेषोत्पन्नस्य प्रदेशान्तरेऽपि वृत्तिं न प्रसञ्जयाम इत्यर्थः ।यत्रेत्यतं प्राक किंन्त्विति शेषः। आदिपदेन तत्कार्यपरिग्रहः । एवेत्यनन्तरमध्याहार्यः । प्रसञ्जयाम इत्यनेनान्वयः ।अन्यथेति। यद्यपि तदानीं साक्षात्करः स्यादेवेन्द्रियसन्निकर्षसत्वात् । तथापि स्पृष्टमेव स्पृशामीति प्रत्यभिज्ञारूपमिदं ज्ञानं तन्नस्यात् परस्परानभिज्ञत्वादिति भावः ।सौभरीति। शरीरभेदेन प्रदेशभेदस्य स्फुट्त्वादिनि भावः ।तस्मादिति। प्रतिसंधानं स्वभावानच्छिन्न प्रदेशमेवाश्रयतीति नियमः । न तु स्वभावानवच्छिन्नमेव विषयीकरोतीति । तथा च शरीरांतरावच्छिन्नेऽपि जानामीति प्रतिसंधानं स्यादेव तथाप्याश्रयणवद्विषयीकरणेपि तन्नियमभ्रमात्संयोग निदर्शनमित्यर्थः ।ने हेति। चिदचिद्विशिष्टस्य वस्तुनः प्रमाण सिद्धत्वादिह जगति चिदचिद्विशिष्ट ब्रह्मणो नानाभूतं भिन्नं किमपि नास्तीत्यर्थः ।ज्ञात इति। प्रमाणसिद्ध इत्यर्थः । ननु विशेषणस्य विशिष्टाद्विशेष्याद्वा भिन्नत्वान्निषेधानुपपत्तिः न वा बहिर्भूत प्रतिक्षेप सिद्धिरित्यत्राहःयथेति। तत्तुल्यं प्रधानान्तरं नास्तीत्यर्थः । नन्विहनास्तीति सामान्यतः प्रतीयते कथं विशिष्टनिषधपरत्वमित्यत्राहः - एवमिति। अन्यथा ( ++)दिति भावः । यथा श्रुते श्रुत्यंतरविरोधाद्विशिष्ट निषेधपरत्वमित्याहःतथेति। ननु परत्वान्नेहनानेति श्रुत्याद्वैत श्रुतिबाधोस्त्वित्यित्राहः - विषयभेदादिति। पदाहवनीयन्यायादिना ( +)स्य श्रुतस्यतिरिक्तपरत्वस्य सकलमीमांसक सिद्धान्तत्वादित्यर्थः । अन्यथा षोडशिग्रहनिषेधे श्रुत्या यागीयपश्वालंभनहिंसानिषेधेन बाधप्रसङ्गादिति भावः । किं च न ब्रह्म सामानिगायतीति निषेधेनापि विध्यंगीकारो मीमांसक सम्मतश्चेत्तद्विधिसत्वेऽपि तदनंगीकारो मीमांसकत्वं व्यनक्तीत्याहःमीमांसकेति। एकस्याः श्रुतेः श्रुत्यंतरविरोध प्रतीतिविषयभेद प्रदर्शनेन मीमांसान्यायैर्निराक्रियते नत्वेकस्यां श्रुतेर्बाधनादित्यर्थः । स्मृति ( ) निषेधो द्विविर्धः ब्रह्मणो जीवानां जीवानमन्योन्य निषेधश्च । तत्र ब्रह्मान्यनिषेधश्रुतितामुक्तगम्या निर्वाह इत्याहःएतेनेति। अवरोपित भारांश्च दर्शयतिः - तत्रापीति। अनवरोपित भारांशे आहःजीवाना - मिति। उक्तार्थपरमैक््येतु स्मृतिरेवेत्याहः - तथा चेति। देवादिभेदे देवादिशरीरभेदे नष्टे स्वरूपे आवरणे देवादिभेदोनास््येवेत्यर्थः । तदेवाहः - पुमानिति । साम्यप्रतिपादकेति \"विद्याविनय संपन्ने ब्राह्मणे गवि हस्तिनि । शुनि चैवश्वपाके च पण्डितास्समदर्शिना'' ( )इत्यादिकमित्यर्थः ।भगवद्वचनमिति । सर्वभूतस्थमात्मामित्यादिकमित्यर्थः ।वृद्धिह्रासभाक्तवमित्यादि। अस्यार्थः - पृथिव्यादिषु परमात्मनः स्थितत्वेऽपि तदन्तर्भावात्तदन्तरावस्थानात्तत्प्रयुक्त वृद्धिह्रासभात्वं निवर्त्यते । कुतः उभयसामंजस्यादेवं\"आकाशामेकं'' \"यथाजलाधारेष्विवांशुमानि'' (तयाज्ञ) प्राय आत्म244)त च उभयदृष्टान्तोपादान सामंजस्यादेवगम्यते । परमार्थतः स्थितमनवस्थितं चोभयं दृष्टान्ताधियोपादाय तथा\"त्म्यैकोह्यनेकस्थ''इति निगमनात्तत्तस्थानप्रयुक्तवृद्धिहासादि दोषा''न सन्तीत्यवगम्यते इति ।एवमिति। एवं श्रुत्यादि \nतात्पर्यमनभ्युपगम्य स्वरूपाभेदाभ्युपगम इत्यर्थः ।जीववच्छरीरं किमित्यपरिज्ञानादिति। एकस्यैव शरीरस्य सजीवत्वं तस्यैव मोक्षः । अन्यशरीराणां निर्जीवत्वेऽपि ( +) दुपदेश इत्यर्थः ।सर्वशरीराणामिति। आत्मबन्धस्य समानत्वान्मिथ्यात्वस्य चाविशेषाज्जीवच्छरीरमिति द्वैविध्याभावदद्यतमोपदेशेन ज्ञानसंभवे मोक्षोऽपि सत्य स्यात् । अद्यतमोपदेशेन ज्ञानाभावे अविशेषात्पश्चात्तनेनापि ज्ञानायोगात्मोक्षो न स्यादित्यर्थः ।तस्मादिति। इतः पूर्वं मोक्षानंगीकारं पश्चादपि न स्यात् । पश्चादंगीकारे वामदेवादेरपि मुक्तिस्वीकार्येति श्रुतिप्रतिपाद्यवामदेवमुक्तेः प्रवाहानादित्वस्या नित्यसंयोगपरिहारार्थमंगीकार्यंत्वात्कदाचिदपि बन्धो न स्यादित्यर्थः ।। पूर्वत्र न कदाचिदपि न मोक्ष इति पक्षे । उत्तरत्र न कदाचिदपि बन्ध इति पक्षे ।बाधितेति। वामदेवाद यो बाधिताः ततोऽन्येत्वबाधिता इत्यर्थः । ननु प्रतिबिम्ब जीवस्य मिथ्यात्वमते स्याद्यं दोषः । ननु बिम्ब ब्रह्मभिन्नो जीव इति पक्षे इत्यत्राहः - अथेति ब्रह्माज्ञानवादप्रसङ्ग इति। ऐकैकोपाधिविगमेप्युपाध्यंतर्गत प्रतिबंवैक्यात्तत्वज्ञानात्प्रागिव पश्चादपि मोक्षो न स्यात् बिंबब्रह्मैक्यात् - मुक्तौ तु न कदाचिदपि बन्धः तस्य प्रागपि सत्वादित्युक्तदोषः स्यादित्यर्थः । यद्यपि प्रतिबिंबास्योपाधिविगमे सति बिंबैक्यमेव न तु प्रतिबिवैक्यमिति न पश्चादपि बन्धः। बिंबैक्यं तु काल्पनिक भेदनिवृत्तिः । न स्वाभाविकभेद इति न प्रागपि मोक्षप्रसंग इति चेन्न । उपाधि निवृत्तौ तन्निबंधनत्वाविशेषाद्बिंबाभेदवत्प्रतिबिंबातराद्भेदस्यापि निवृत्त्यवंश्यं भावादिति भावः । भास्करादीत्यादि शब्देन यादवपरिग्रहः । अनन्त घटेति अनन्तानां घटानां ध्वंसेऽपि (++) घटान्तर स्थितिवदनन्तकल्पानां ध्वंसेऽपि कल्पांतरस्थितिवदनन्त जीवानां मुक्तत्वेऽपि जीवान्तरस्य बन्धोपपत्त्या बद्धमुक्त व्यवस्थोपपत्तेरित्यर्थः । तत्र हेतुरानन्त्याति शयादिति। अतीत कल्पापेक्षया कल्पानां घटानामिव च जीवनामानन्त््यातिशयादित्यर्थः । आनन्त्यातिशये दृष्टान्तमाहः - अनन्तपार्थिणेति। द्रव््यान्तरानन्यवत् द्रव्यान्तरानन्त्यस्येत्यर्थः । पार्थिवानन्त््यापेक्षया यथा द्रव्यान्तरानान्त््यातिशयः तथा कल्पानन्तयापेक्षया जीवानन्याशयादित्यर्थः ।पार्थिवपृथक्कारे - पार्थिवव्यतिरिक्त द्रव्यापेक्षया पृथक्परिगणन इत्यर्थः । कल्पानन्त्येऽपि प्रतिकल्पं मुक्तिर्माभूत् शुक्तादीनामेव मुक्तिरस्तु अतो वा बन्धमुक्त व्यवस्थितिरित्याशयेन प्रतिबन्दिमाहः - एकस्यैवेति।प्रसङ्गात्संसार्यसंसार व्यवस्थापि युक्तेत््याहः - तथेति । नन्वेवमिति। आनन्त्याबद्धमुक्तव्यवस्थोपपत्तावपीत्यर्थः । समत्वादिति संसारयोग्यतातदभावप्रयोजक वैषम्याभावादित्यर्थः । ईश्वरसङ्गल्पादपि न व्यवस्थेत्याहः - ईश्वरस्थेति।आस्तिकपदवीमिति। स्वतआत्मनां समत्वाङ्गीकारादिति भावः ।आत्मत्वेति। आत्मपदवीमनु प्रविष्टेवश्रुतिविरोधभीरूणा जीवेश्वर भेदस्याभ्युपगन्तव्यत्वाज्जीवेश्वरयोरात्मत्वाविशेषेऽपि संसारित्वासंसारित्वव्यवस्थाजीवेष्वप्युपपद्यत इत्यर्थः । नन्वीश्वरत्वमेव संसारहेतुरित्याशङ्कतेः - अनीश्वरत्वादेवेति । सत्यमिति। पारतन्त्र्यमात्रं न संसारोऽपि तु कर्मादि सहकारिसम्पत्तिरपि नास्तीति भावः ।तथाप्यविरुद्धयोरिति। स्वरूपयोग्यस्य सहकारिसम्बन्धाभावे भिन्नकालीनत्व(त्वा)व्याप्त इति कदाचित्तयोन्नित्यस्य सहकारिसम्बन्ध स््यादित्यर्थः ।अत्यन्ताभावादिति। मुक्तानां कदाचित्सहकारिसम्बन्धस्थितः । नित्यानां सोऽपि नास्तीत्यर्थः ।सत्विति। सहकारि सम्बन्धा भाव इत्यर्थः ।तद्विपरीतेति। विमतः कदाचिद्बन्धहे संसर्गगे आत्मत्वादित्यनुमानमित्यर्थः ।तर्हीति। तथा च नित्यानामेकप्रतिपन्नतया कुत्रापाद्यत इति भावः ।\nवत्सलधिकौस्तुभनृसिंहगुरुसुतेन सिंहदेवेन कृतायां शतदूषणीटीकायां षट्त्रिंशोवादस्समाप्तः ।"
              }
            ]
          },
          {
            "verse_number": 37,
            "original_text": "37 जीवेश्वरैक्यभङ्गः वादः",
            "commentaries": [
              {
                "author": "Vedanta Desika (original text)",
                "commentary": "37 ---\n \n  \"37 जीवेश्वरैक्यभङ्गः वादः\" \nअथ सप्तत्रिंशो वादः ।  \n\nआत्मतत्वविदां पुंसां यद्दास्यं लास्यकारणम् ।  \n\nतद्वन्दे परमानन्दमिन्दिरामन्दिरं महः ।।  \nयत्पुनर्महासाहसिका दृढतरनिरूढहेदात्ममोहमन्दधियः प्रत्यक्षादिविरोधमपि तिरस्कृत्य स्वात्मानमेवेश्वरमभिमन्यन्ते, तदपि   \nभेदसामान्यस्य आत्मनानात्वस्य च समर्थनात् \"\"एको बहूना'' मित्याद्युक्तैकानेकतादात्म्यायोगाच्च निरस्तप्रायमेव ।  \nविशेषतोपि पश्यामः ।  \nजीवस्येश्वरत्वं किं प्रत्यक्षबलादभ्युपगम्यते, उतो पपत्तिसामर्थ्यात्, यद्वा शास्त्रवैभवात्? अन्यतः कुतश्चित्र सम्भत्येव ।  \nनाद्यः, अनीश्वरतयैव स्वात्मन उपलम्भात् ।  \nअप्रतीत्तेश्वरस्य कथं तत्प्रतियोगिकानीश्वरत्वनिरूपणमिति चेन्न; - श्रुत्यादिभिः प्रमितेश्वरतत्वानां तत्प्रतियोगिकभेदनिरूपणोपपत्तेः, स्वात्मनि अप्रत्यक्षमेर्वादिभेदोपलम्भवत्, यदीश्वरःस्वात्माप्रत्यक्षमवे तथोपलभ्येतेत्यप्रतीतेश्वराणामपि स्वगसेच्छाविघात दुःखादिदर्शनात्तावत एवानीश्वरत्वोपलम्भरूपत्वात् ।  \nअनीश्वरोहमित्युपलम्भो नास्तीति चेन्न;   \nअशक्येष्वनीश्वरोहमित्येवोपलम्भात् ।  \nसामर्थ्याभावलक्षणधर्मविषयोयमनीश्वरशब्द इति चेन्न; - ईश्वरप्रतीतावपि तस्यैव धर्मस्य ईश्वरव्यतिरेकात्मनोल्लिख्यमानत्वात् ।  \nमाभूद्वा स्वात्मन्यनीश्वरशब्दः, ईश्वरव्यतिरेकरूपधर्माणां स्वरूपतस्तावत् प्रतीतिरपरिहार्या ।  \nकार्यविशेषेषु ईश्वरोहमित्यभिमन्यन्त एव सर्वे पुरुषाः ।  \nकर्मण्यैश्वर्यबोधोधिकर इत्युच्यत इति चेन्न; - क्षेत्रज्ञानामपि तावन्मात्रेश्वरत्व प्रतिपादनेस्माकमिष्टापातात् ।  \nएतावानेवेश्वरशब्दार्थो लोके व्युत्पत्तिसिद्ध इति चेन्न; - ईश्वरत्वस्यात्यन्तनिम्नोन्नततारतम्यवत्तयोपलम्भात् ।  \nततः किमिति चेत्? इयदेवेश्वरत्वमिति परिच्छेदासिद्धिः ।  \nतथापि लोकसिद्धोत्कर्षकाष्ठामात्रे पर्यवसानमस्त्विति चेन्न; - लोकायतवादप्रसङ्गात्, सर्वव्यक्तिसाधारणाकारस्यैव वाक्प्रवृत्तिनिमित्तत्वेन लोके प्रसिद्धेः ।  \nसाधारणाकारेपीश्वरशब्देन प्रतिपिपादयिषिते तद्विरुद्धदुःखादिधर्मवत्तामात्रस्य प्रतिक्षेपायोगात् ।  \nसर्वविषयमीश्वरत्वमनुपलब्धमिति चेत्? सत्यम्, तत एव हि शास्त्रावतारः ।  \nअनुपलम्भादेव बाधे शास्त्रमपि तत्प्रतिपादनासमर्थमिति चेन्न; - अनुपलम्भमात्रेण बाधेतिप्रसङ्गात्, योग्यानुपलम्भस्यासिद्धेः, सिद्ध्यतश्च तस्य स्वस्मिन्नीश्वरत्वमात्रप्रतिक्षेपसामर्थ्यात् ।  \nततश्च नाहमीश्वर इत्यनुपलम्भात् सिद्ध्यति, न पुनरीश्वरो नास्तीति ।  \nतदेवं कर्मवश्यानां प्रतिहतिभूयिष्ठसङ्कल्पानामाध्यात्मिकादिदुःख सन्ततिसन्तप्तानां स्वदुःखमूलोन्मूलनाय लौकिकमलौकिकं वा हेतुमन्विच्छतामस्मदादीनामनीश्वरत्वे प्रत्येकं प्रत्यक्षतः परस्परमनुमानतश्च सिद्धे न काचिदप्युपपत्तिर्जीवेश्वरत्वं साधयितुमीष्टे ।  \n\nएतेन द्वितीयोपि विकल्पो निरस्तः, स्वशरीरवत्परशरीरेपि जीवानामीश्वरव्यतिरेकस्य दुःखादिसम्भेदसिद्धत्वात् ।  \nतस्य च तेषां प्रत्यक्षत्वात् ।  \nतथाच सति जीवः ईश्वराद्भिन्नः चेतनत्वादित्यादौ बाधप्रतिज्ञाविरोधादयो द्रष्टव्याः ।  \nअत विरुद्धधर्ममित्यात्वेन जीवेश्वरयोः स्वरूपैक्यमविरुद्धमित्युच्यते, तथापि जीवेश्वरयोः कार्यकारणोपाधिरूपेणाध्यस्तत्वाभ्युपगमात् रज्जवारोपितसर्पभूदळ नादेर्ब्रह्माध्यस्ततेजस्तिमिरादिविरुद्धवर्गस्य च तादात्म्यविरोधो न स्यात् ।  \nन चैतद्युक्तमभ्युपेतुम्, व्यावहारिकत्वेपि यथालोकं व्यवस्थाप्यत्वात् ।  \nआरोपितोभयबाधदशायामप्यधिष्ठानमात्रपरिशेष एव, न पुनरारोपितयोस्तादात्म्यम्, नाप्यधिष्ठानारोपितयोः; अन्यथा सर्वशून्यत्वे सर्वसत्यत्वे वा पर्यवसानात् ।  \nतैमिरिकस्य चन्द्रे चन्द्रान्तरवत् स्वस्मिन्नेव स्वाध्यासात् अविरोध इति चेन्न; - उपरिदेशस्य तत्र चन्द्रान्तराध्यासाधिष्ठानत्वञ्चन्द्रस्य वा द्वित्वाध्यासाधिष्ठानत्वमिति न क्वचिदपि स्वस्मिन्नेव स्वाध्यासः ।  \nस्वमहिमप्रतिष्ठितत्वाद्युक्तेरपि निराधारत्वादिमात्रे तात्पर्यम् ।  \nतथापि चन्द्रद्वित्ववत्स्वरूपभेदाध्यासः, तन्निवृत्तौ स्वरूपैक्यमविरुद्धमिति चेत्? हन्तैवमचेतनवर्गेपि किन्न कल्प्यते ।  \nतन्मिथ्यात्वप्रतिपादनबलादिति चेन्न; - \"नेह नानास्ती' त्यादीना ज्ञानज्ञेयज्ञानरूपसमस्त निषेधाभ्युपगमात्, \"यत्रत्वस्य सर्वमात्मैवा भृदि' ति वाक्यशेषेण त्वदनभिमतस्यापि सर्वस्वरूपैक्यस्य स्वरसप्रतीतेः ।  \nप्रत्यक्षादिसिद्धविरोधानुसारेण तत्र तादात्म्यं परित्यजाम इति चेत्? तर्हि सैव दृष्टिर्जीवेश्वरयोरपि किन्न निक्षिप्यते ।  \nअन्यथा कालात्ययापदेशस्य विरोधस्य च निर्मूलत्वे प्रतिवाद्यपि यत्किमपि जल्पन्न निगृह्येत ।  \n\nनापि तृतीयः ।  \nशास्त्रमपि हि सहस्रशो जीवेश्वरयोर्भेदमेव कण्ठोक्त्या क्वचित्प्रतिपादयति,  \nक्वचिद्विरोधिधर्मम्, क्वचित्तु भेदाक्षेपकं सम्बन्धविशेषम् ।  \nयथा \"\"क्रियागुणैरात्मगुणैश्च तेषां संयोगहेतुरपरोपि दृष्टः।  \n'' \"\"जुष्टं यादपश्यत्यन्यमीशम्' \"पृथगात्मानं प्रेरितारं च मत्वा' \"द्वा सुपर्णा सयुजा सखाया समानं वृक्षं परिषस्वजाते ।  \nतयोरन्यः पिप्पलं साद्वत्त्यनश्नन्नन्योभिचाकशीति' \"तस्माद्वा एतस्माद्विज्ञान मयात् ।  \nअन्योन्तर आत्मानन्दमयः' \"अस्मान्मायी सृजते विश्वमेतत्तस्मिंश्चान्यो मायया सन्निरुद्धः' ।  \n\"उत्तमः पुरुषस्त्वन्यः परमात्मेत्युदाहृतः' ।  \n\"अन्यश्च राजन् स परस्तथान्यः पञ्च विंशकः' इत्यादिभिर्जीवपरयोर्भेदः स्वशब्देनोच्यते ।  \nतथा \"यस्सर्वज्ञस्सर्ववित्' \"परास्य शक्तिर्विविधैव श्रूयते स्वाभाविकी ज्ञानबलक्रिया च' \"स कारणं करणाधिपाधिपः' \"तमीश्वराणां परमं महेश्वरं तन्दैवतानां परमं च दैवतम् ।  \nपतिं   \nपतीनां परमम्' \"दासभूतास्स्वतस्सर्वेह्यात्मानः परमात्मनः' \"आत्मदास्यं हरेस्स्वाम्यं स्वभावञ्च सदास्मर' इत्यादिभिर्विरोधिनो धर्माः ।  \n\"एषत आत्मान्तर्हृदये' \"एवमयमन्तरात्मन्' \"पुरुषो मनोमयः' ।  \n\"य आत्मनि तिष्ठन्....यस्यात्माशरीर' मित्यादिभिः, \"पतिं पतीनामि' त्यादिभिश्च पूर्वोक्तौर्भेदाक्षेपकः सम्बन्धः ।  \nमुक्तिदशायामपि विशेषतो भेदः श्रूयते सोश्नुते सर्वान् कामान् सह ब्रह्मणा विपश्चिता ।  \n' \"तदा विद्वान् पुण्यपापे विधूय निरञ्जनः परमं साम्यमुपैति' \"इदं ज्ञानमपाश्रित्य मम साधर्म्यमागताः ।  \n' इत्यादिभिः ।  \nएवंच प्रत्यक्षद्यविरुद्धतत्वस्थितौ श्रुतिशतसिद्धायां सर्वत्र जीवेश्वर सामानाधिकरण्यमैक्यनिर्देशश्च स्वस्मामिभावबन्धादिभिरुपचारतोपि निर्वोढव्यम् ।  \nतथाच श्रुतिशैली - \"सराष्ट्रं नाभवत् स राष्ट्रमभवत् स इदं भविष्यती' त्यादि ।  \nश्रुतवेदान्तस्य तु शब्दशक्तिनिष्कर्षे सत्यपर्यवसानात् विशिष्टैक्यादिविवक्षया च तयोरुपपत्तिः ।  \nएवमनभ्युपगमे   \nचेतनवदचेतने प्यैक्यव्यपदेशबाहुल्यात् अचेतनतादात्म्यमपीश्वरस्य दुर्वारम्, विरुद्धधर्माध्यासादेरनादरमात्रेण वाङ्मात्रेण परिहर्तु मशक्यत्वात् ।  \nचेतनस्यापरमार्थत्वाद्बाधार्थं तत्र सामानाधिकरण्यमिति चेन्न; - जीवेपि प्रसङ्गात् ।  \nउपास्तिप्राप्तिदशयोरप्यैक्यव्यपदेशाज्जीवैक्यं परमार्थभूतमिति चेन्न; - आरोपेणाप्युपासनस्य सगुणब्रह्मोपासनादिषु भवद्भिरेव स्वीकारात् ।  \nनचाहङ्ग्रहोपासनमात्राज्जीवेश्वरैक्यसिद्धि;, भवत्पक्षेहमर्थभूतान्तःकरणेन ब्रह्मण ऐक्यप्रसङ्गात् ।  \nकेवलाहमर्थोपासनदशायान्तदीश्वरत्व प्रसङ्गस्याभावात् ।  \nईश्वरदृष्टिविधौ तु जीवेश्वरभेदस्यैव पारमार्थिकत्वम् ।  \nयथात्मनि गरुडदृष्टौ गरुडात्मनोर्भेदस्य ।  \nअन्यथा दृष्टिविधेः सत्योपासनविधेश्च वैषम्यासिद्धिप्रसङ्गात् ।  \nवामदेवेन्द्रादिवदहमर्थविशिष्टतदन्तर्यामिनिर्देशेपि विशेषणविशेष्यभावादिना भेदस्सिद्धः ।  \nएवमेव परमात्मशरीरत्वविशेषितप्रत्यगात्मोपासनेपि ।  \nतदेवमचेतनेपि चेतनभ्रमवदनीश्वरेष्वपि जीवेष्वीश्वरभ्रमं परित्यज्य तद्वशीकरणहेतुभिस्तत्पारतन्त्र्यानुसन्धानादिभिरात्मानं बन्धान्मोचय, न पुनस्समस्तनिग्रहानुग्रहक्षमसत्यसङ्कल्पेश्वरतादात्म्यमोहमहापराधेन सर्वनिग्रहपात्रमात्मानमन्धे तमसि पातय ।  \nप्राप्तावैक्यव्यपदेशोपि भवत्पक्षे प्रपञ्चैकक्यव्यपदेशद्बाधेनापि किन्नोपपद्यते ।  \nआत्मबाधे कथं मोक्षस्य पुरुषार्थत्वमिति चेत्? धिङ्मूर्ख, अहमर्थबाधे मोक्षस्य पुरुषार्थतां वदन् किमीद्दशोक्तौ जिह्रेषि ।  \nतत्वावेदकवाक्यप्रतिपन्नं जीवैक्यमिति चेत्? अचिद्यैक्यमपि हि तेनैव प्रतीयते ।  \nअन्यथा तत्र बाधार्थसामानाधिकरण्यस्वीकारोपि दुश्शकः, आरोपितैक्यमात्रेण समन्वयोपपत्तेरौपचारिकोक्तेरपर्यनु योज्यत्वात् ।  \nनदीसमुद्रघटाकाशमहाकाशादिदृष्टान्तेन मुक्तौ भेदनिवृत्तिवचनं च साम्यसहश्रुत्याद्यनुरोधेन कर्मोपाधिक नामरूपादिवैधर्म्यरूभेद तन्निवृत्तिभ्यामचरितार्थम् ।  \nजीवेश्वरैक्यश्रुतीनां च निवार्हक्रमं\"अवस्थितेरिति काशकृत्स्न' इत्यसूत्रयत् ।  \nआह च मोक्षधर्मे - \"\"अन्यश्च राजन् स परस्तथान्यः पञ्चविंशकः ।  \nतत्स्थत्वादनुपश्यन्ति ह्येक एवेति साधवः ।।''इति ।  \nइममेवार्थमभिप्रेत्य \"आत्मेति तूपगच्छन्ति ग्राहयन्ति चे' त्यहङ्ग्रहोपासनमपि सूत्रितम् ।  \nनच भेदविषयस्फुटानेकश्रुतिबाधोन्याय्यः ।  \nएकवाक्यप्रतिपाद्ये च क्वचिच्चिदतिरीश्वरतादात्म्ये वैरूप्यकल्पनप्रयासश्च ते निरर्थकः ।  \nभिन्नवाक्यप्रतिपन्नेपि सम्भवदैकरूप्यमपरित्याज्यम् ।  \nअस्मत्पक्षे तु भेदश्रुतिघटकश्रुतिप्रत्यक्षाद्यविरुद्धं सर्वत्र विभूतितद्वद्भावेनैकरूपमेव चिदचितोरीश्वरसामानाधिकरण्यम् ।  \n\nननु भवतोपि क्वचिद्वैरूप्यमङ्गीकार्यम्, \"ब्रह्म वेद ब्रह्मैव भवती' त्यादिना मुक्तस्य ब्रह्मसामानाधिकरण्ये विभूतितद्वद्भाव विवक्षानुपपत्तेः ।  \nप्राप्याकारोहि तत्र निर्दिश्यते ।  \nनच विभूति भावः प्राप्यः, तस्य नित्यसिद्धत्वाभ्युपगमात् ।  \nतदाविर्भाव विवक्षायां तस्य तत्राशब्दत्वात् ।  \nयदि चेश्वरविभूतित्वं मुक्तस्याङ्गीक्रियते, तदा मुक्तस्य तत्पारतन्त्र्यशेषत्वे अपि स्याताम् ।  \nन चायमिष्टप्रसङ्ग इति वाच्यम्, स्वरूपाविर्भावलक्षणस्य मोक्षस्यापि संसारवद् दुःखात्मकत्वप्रसङ्गात्; चेतननिष्ठयोश्शेषत्वपारतन्त्र्ययोः दुःखानुषङ्गव्याप्तेः ।  \nतथाच स्मरन्ति - \"सर्वं परवशं दुःखं सर्वमात्मवशं सुख' मिति निषेधन्ति च पारतन्त्र्यम्, \"सेवाश्ववृत्तिर्व्याख्याता तस्मात्तां परिवर्जये' दिति ।  \nश्रुतिश्च मुक्तस्य स्वातन्त्र्यमेव दर्शयति - \"सस्वराड्भवती' ति ।  \nसूत्रं च मुक्त विषयम् - \"अत एव चानन्याधिपति'रिति ।  \n\"सङ्कल्पादेवास्यपितरस्समुत्तिष्ठन्ते' \"सत्यकामस्सत्यसङ्कल्पः' \"सर्वेषु लोकेषु कामचारो भवति' \"कामान्नी कामरूप्यनुसञ्चरन्नि' त्येवमादयश्च मुक्तस्य पारतन्त्र्यगन्धं प्रतिरुन्धते ।  \n\"सङ्कल्पादेव तच्छ्रुते'रिति च मुक्तस्य विचित्रसृष्टौ हेत्वन्तरनैरपेक्ष्यमसूत्रयत् ।  \nनच \"जगद्धापारवर्ज' मिति जगद्धापारनिषेधात्पारतन्त्र्यमपि सूत्रकार सम्मतमिति वाच्यम्, प्रतिसर्गदशायामीश्वरस्येव स्वतन्त्रस्याप्यनिच्छतो जगद्धापारनिवृत्त्युपपत्तेः ।  \nअस्तु वा जगद्धापारोचितस्वातन्त्र्यविरहः, तथापि स्वप्रवृत्त्यादिषु न पराधीनत्वसिद्धिः ।  \nअल्शक्तिरधिकशक्त्यपेक्षया परतन्त्र एवेति चेन्न; - भिन्नविषयत्वे तत्प्रसङ्गाभावात् ।  \nएकविषयत्वे   \nप्यविरोधे परस्परसहकारित्व मात्रेण परस्परं पारतन्त्र्यस्य परस्परं स्वातन्त्र्यस्य वा प्रसङ्गात् ।  \nस्वव्यापारांशे नैरपेक्ष्यस्य च द्वयोरपि वक्तुं शक्यत्वात् ।  \nनच मुक्तकर्तृकप्रवृत्तिनिष्पत्तावीश्वरः मुक्तनिरपेक्ष इति युक्तम्, स्ववचनाविरोधात् ।  \nनच मुक्तसङ्कल्पाधीनभोगनिर्माणे मुक्तेश्वरयोः प्रयोज्यप्रयोजकभावः, प्रमाणभावात्, पूर्वोक्त श्रुत्यादिविरोधाच्च ।  \nकारयितृत्वश्रुतेरप्यन्निनीषाधोनिनीषागर्भत्वेन कर्मवश्यमधिकृत्यैव प्रवृत्तेः ।  \nआनन्दयितृत्वश्रुतेश्च मोक्षप्रदनादिना चरितार्थत्वात् ।  \nनच निवारणसमर्थेश्वरस्यानिवारणमुपजीव्य मुक्तः प्रवर्तत इति वाच्यम्, विपरिवर्तेपि निवर्तका भावात् ।  \nनच प्रागशक्त्या परापेक्षया च पश्चादपि तयोः नियमः, प्राङ्मुक्तत्वाभावेनापवर्गस्यात्यन्तोच्छेदप्रसङ्गात् ।  \nप्रागशक्त्योदश्च कर्मोपाधिकत्वात् ।  \nसंसारदशायामीश्वरपारतन्त्र्यमपि सांसारिकसुखदुःखैकभोगहेतुतया राजादिपारतन्त्र्यवत् कर्मानुरूपमेव ।  \nअतः कर्मनिवृत्तौ तदपि निवर्तिष्यत एवेति स्वतन्त्रो मुक्तः ।  \nअतः सस्वराड्भवतीत्यत्राकर्मवश्य इति व्याख्यानेपि   \nकर्मवश्यत्वाविनाभूतमीश्वरपारतन्त्र्यमपि फलतो निवर्तितं भवति ।  \nनच मुक्तस्वातन्त्र्यविषयाणां श्रुतीनां \"पतिंविश्वस्ये' त्यादिश्रुतिबलादनीश्वरविषयतया सङ्कोचः, पतित्वश्रुतीनामेवामुक्तविषयतया सङ्कोचोपपत्तेः ।  \nनच द्वयोरपि पृथग्विषयलाभे नियामकाभावात्कस्य सङ्कोच इति नित्यसन्देह इति वाच्यम्, \"सस्वराड्भवती' त्येवंरूपस्य व्यपदेशस्य स्वेतरसमस्तवश्यत्व निवृत्तावेव तात्पर्योपलम्भात् ।  \nयदि तु न कस्य चिद्वश्यो मुक्त इत्येवमादिव्यपदेशस्स्यात्तदा स्यादेव सन्देहः ।  \nनच तथास्ति ।  \nअतएव सूत्रकारोपि अनन्याधिपतिरिति शब्दं प्रायुङ्क्त, न त्वधिपतिरहित इति ।  \nअत्र \"ब्रह्मवेद ब्रह्मैव भवती' त्येवमादयश्च मुख्यार्थत्यागमसहमाना भवत्पक्षेण परमसाम्यश्रुतयोवा निस्संकोचत्वमभिलषन्त्यः सहकारिण्यो भवेयुः ।  \nआदिभरत मृगत्वप्राप्तिवत् कृशोदरीनीडनिहितस्य कीटस्य कृशोदरीत्ववच्च ब्रह्मोपासकस्य ब्रह्मतापत्तिश्च युक्ता ।  \nनचास्य मुख्यब्रह्मत्वे \"यतो वा इमानी' त्यादिलक्षणस्याव्याप्तिः, तस्य जगद्धापारजागरूकजिज्ञास्यव्यक्तिविशेषविषयतया विरोधाभावात् ।  \nकारणब्रह्मविषयैका द्वितीयादिशब्दोपि विभक्तनामरूपकार्यबहुत्वाभावाधिष्ठात्रन्तरनैरपेक्ष्यादिकमेव दर्शयतीति भवद्भिरेव व्याख्यातम् ।  \nअन्यथा नित्यसूरिपरिग्रहाद्ययोगात् ।  \nनच समनिषेधश्रुतिबलात् परमसाम्य श्रुतेस्संकोचः, पारम्यविशेषणविरोधप्रसङ्गात् ।  \nनच भोगमात्रसाम्यपारम्याच्चरितार्थता, स्वतन्त्रपरतन्त्रयोर्भोगसाम्यासम्भवेन स्वातन्त्र्यसाम्यस्यापि नान्तरीयकत्वात् ।  \nअनिच्छया जगद्धापारविरहरूपवैषम्यन्तु न भोगवैषम्यहेतुः, इच्छाविघातादिप्रसङ्गाभावात् ।  \nअतस्सिद्धम्मुक्तानामीश्वरद्भेदे सत्यपि तदपेक्षया पारतन्त्र्यासम्भवादैक्ये साम्ये वा पारम्यविशेषिते विभूतितद्वद्भावेन मुक्तेश्वरयोस्सामानाधिकरण्यमनुपपन्नमिति ।  \n\nअत्रोच्यते - न वयं सर्वत्रैकरूप्यमन्विच्छामः, यावद्बाधं तदभ्युपगमात् ।  \nअचेतनेश्वरयोः क्षेत्रज्ञेश्वरयोश्च सामानाधिकरण्ये विभूतितद्वद्भावेनैकरूप्यस्य बाधकाभावात्तदभ्युपगच्छामः ।  \nब्रह्मैव भवतीत्यत्र तु फलनिर्देशरूपतया पूर्वसिद्धस्य प्राप्यत्वाभावाच्च विभूतित्वातिरिक्तः कश्चिदर्थस्सामानाधिकरण्यहेतुरित्यास्थेयम्, स च \"परमं साम्यमुपैती' ति श्रुत्यन्तरानुसारेण परमसाम्यापत्तिरूप इति निश्चीयते ।  \nअतो गौणोयं प्रयोगः, \"\"वैष्णवं वामनमालभेत स्पर्धमानो विष्णुरेव भूत्वेमान् लोकानभिजयती''ति वत् ।  \nनहि तत्र पश्चालम्भनमात्राद्विष्णुतादात्म्यमुपपद्यते ।  \nएवम् - \"विष्णुक्रमान् क्रमते विष्णुरेव भूत्वेमान् लोकानभिजयती' त्यादि भाव्यम् ।  \nएवकारश्चोपमाद्योतक इत्यपि कैश्चित्पूर्वैर्व्याख्यातम् ।  \n\"इववद्वैवमेव' ति नैखण्डुकाश्च पठन्ति ।  \nअतो गौण तया मुख्यतया वा ब्रह्मसाम्यमेवात्र प्रयोगे विवक्षितम् ।  \nअस्तु वा ब्रह्मविभूतित्वमेवात्रापि सामानाधिकरण्यहेतुः, तथापि तदाविर्भावविवक्षया प्राप्यत्वोपपत्तिः ।  \nयत्तत्रोक्तं - शाब्दत्वाभावादिति; तत्स्वपक्षमपरामृश्योच्यते, भवत्पक्षेपि हि नित्यं ब्रह्मभूतस्य नामापूर्वब्रह्मभावः ।  \nआरोपिताकारनिवृत्तिर्वा ब्रह्मस्वरूपत्वप्रकाशो वेति चेत्? न तर्हि तत्रैवशाब्दत्वम्, साक्षाद्ब्रह्मभावस्य नित्यसिद्धत्वेन साध्यत्वयोगात् ।  \nअशाब्दोपि साध्यः कश्चिदर्थो विवक्षित इति कल्प्यत इति चेत्? हन्त तर्ह्य स्मदुक्ते कःप्रद्वेषः ।  \nनूनं प्रमाणोपपत्तिशतविरोधमप्यनादृत्य नित्यनिर्दोषस्य ब्रह्मण एवाज्ञत्वसंसारित्वादिकमङ्गीक्रियत इत्ययमेव भवतो लाभः ।  \nअस्मदुक्तार्थे तु \"पतिं विश्वस्य' \"करणाधिपाधिपः' \"यस्यात्मा शरीरं' \"दासभूतास्स्वतस्सर्वेह्यात्मनः परमात्मन' इति श्रुतिस्मृत्यादिकमप्यनुग्राहकं भवति ।  \n\nयदुक्तं पारतन्त्र्यशेषत्वयोरपुरुषार्थान्वितत्वमिति; तत्र किन्ताभ्यां तदपि साध्यते, उत तदभ्युपगमे तत्प्रसङ्गमुखेन तद्विपर्ययेण तद्विपर्यय इति? तत्र न तावत्तत्साधनम्, कालात्ययापदिष्टत्वात् ।  \nतथाहि - मुक्तोपि कदाचिद्दुःखी, चेतनत्वे सति परतन्त्रत्वात्, शेषत्वाद्वा, सम्प्रतिपन्नवत्; मुक्तगतं पारतन्त्र्यं शेषत्वं वा स्वाश्रयस्य कदाचिद्दुःखावहम्, चेतनगतपारतन्त्र्यादिरूपत्वात्, सम्प्रतिपन्नवत्; ईश्वरो मुक्तानामपि इच्छाविघातानिष्टापादनादिभिः कदाचिद्दुःखहेतुः, तदपेक्षया तदानीमपि स्वातन्त्र्यादियोगित्वात्, यो यच्चेतनापेक्षया उक्तसाधनः स तद्दुःखहेतुः, यथा सम्प्रतिपन्नः, इत्यादिर्हि   \nतत्र प्रयोगस्स्यात् ।  \nतत्र तावत् सर्वत्र मुक्तस्य दुःखरहितनिरतिशयानन्दविधायकैः \"अशरीरं वा व सन्तं न प्रियाप्रिये स्पृशतः' \"रसँ ह्येवायं लब्ध्वानन्दी भवती' त्यादिभिः श्रुतिशतैर्बाधस्सुगमः ।  \nउपाधिश्च - कर्मवश्यत्वं दुष्कर्ममूलत्वं दुष्कर्मजनिताप्रीत्यादिदुःखकारणयोगित्वमित्यादिरूह्यः ।  \n\nकिञ्च मुक्तः कदाचिद्दुःखीत्यत्र प्राच्यदुःखित्वेन सिद्धसाधनम्, मुक्तिदशायां दुःखवानिति साध्ये दृष्टान्तस्य साध्यविकलता, एवं पारतन्त्र्यपक्षीकारेण प्रयोगेपि तस्य यावदात्मभाविन एकत्वात् प्राचीनदुःखहेतुत्वेन सिद्धसाधनता, मुक्तिदशायां दुःखावहमिति साध्ये पूर्ववत्साध्यवैकल्यम्, एवमीश्वरोमुक्तानां दुःखहेतुरिति साध्येपि प्राचीनदुःखहेतुत्वेन सिद्धसाधनत्वम्, मुक्तिदशायां दुःखहेतुरिति साध्ये साध्यवैकल्यञ्च सिद्धम् ।  \n\nननु यत्काले पारतन्त्र्यं तत्काले दुःखहेतुत्वं व्याप्तमिति मुक्तिकालवर्तिनोपि पारतन्त्र्यस्य सामान्यव्याप्तिबलादेव   \nपक्षधर्मतासहकृतात्तत्कालवर्तिदुःखहेतुत्वं सिध्द्यति, अतो न वैकल्यं सिद्धसाधनत्वंचेति; तदपि मन्दम्, किं यत्काले पारतन्त्र्यं तत्काले सर्वत्र दुःखहेतुत्वं व्याप्तिसिद्धम्, उतात्यन्तायोगव्यवच्छेदमात्रम्, उत दुःखसम्भावनामात्रमिति? न प्रथमः, व्यभिचारात्; नहि पतिप्रभृतीनां परतन्त्रा भार्यापुत्रदासादयः सर्वे सर्वदा ततो दुःखिनो दृश्यन्ते, प्रत्युत पारतन्त्र्यमेव परमं भूषणमभिमन्य मानाः केचित्सद्भृत्यपुत्रादयः स्वातन्त्र्यनिर्देशेपि रोषलोहितचक्षुषः परिवादाभिमानिनो विमन्यन्ते ।  \nअतस्तेषु स्वातन्त्र्यमेवानिष्टतमम्, पारतन्त्र्यं त्विष्टतममेव दृश्यते ।  \nयदापि च तस्य किञ्चिद्दुःखहेतुत्वम्, तदापि तदनुबन्धित्वादेव तद्दुःखं सहन्ते ।  \nभ्रान्तिमूलन्तदिष्टत्वमिति चेत्? हन्त स्वातन्त्र्यस्य वान्यस्य वा कस्य चिच्छब्दादेरिष्टत्वमपि भ्रान्तिमूलमेव ।  \nसांसारिकं हि सर्वं भोगजातमन्ततो भ्रान्तिमेव कूटस्थयति ।  \nस्वयं दुःखरूपत्वेपि इष्टान्तरप्रतिलम्भकत्वात् पतिपारतन्त्र्यादेरिष्टतमत्वम्, यथा - कृषिचिकित्सादेरिति चेत्? तर्हि स्वातन्त्र्यस्यापि स्वयं सुखत्वाभावेपीष्टान्तरप्रतिलम्भकत्वादेवेष्टतमत्वमपि स्यात् ।  \nनियमनमात्रमपि केभ्यश्चित्स्वदत् एवेति स्वातन्त्र्यस्य स्वतस्सुखत्वमिति चेन्न; तृणाद्युत्क्षेपणादिस्वातन्त्र्यस्य तथाविधसुखत्वादर्शनात् ।  \nयत्र तु स्वातन्त्र्यं स्वरूपेण सुखवद्दृश्यते, तत्रापिख्यात्यादिकमन्तर्भाव्यैव तत्तथा ।  \nतच्च क्वचित्पारतन्त्र्येपि समानमिति तस्यापि स्वतस्सुखत्वसिद्धिस्स्यात् ।  \nअतो यत्रेष्टसाधनत्वबुद्धिर्गुणताभिमानो वा, तत्स्वातन्त्र्यं पारतन्त्र्यं वेष्टतमम्, यत्रत्वनिष्टसाधनत्वबुद्धिर्दोषत्वाभिमानो वा, तत्र तु तद्वा तदन्यद्वानिष्टतममविशेषाद्दृश्यते ।  \nअतः पारतन्त्र्यस्य स्वसत्ताकाले सर्वत्र दुःखहेतुत्वव्याप्तिर्न सिद्ध्यति ।  \nनापि द्वितीयः, निर्दोषभृत्यस्य गुणवत्पारतन्त्र्यादिभिर्व्यभिचारात् ।  \nतत्र पारतन्त्र्यस्य स्वाभाविकं दुःखहेतुत्वं गुणवत्प्रतिसम्बन्धित्वादविशादपोद्यत इति चेत्? तर्हि पारतन्त्र्यस्य दुःखहेतुत्वमपि दुष्टप्रतिसम्बन्धिकत्वादिनैवेति किन्न स्यात् ।  \nगुणवत्प्रतिसम्बन्धिकत्वेपि तस्य क्वचिद्दुःखहेतुत्वदर्शनादिति चेत्? तर्हि तस्यापवादकत्वमपि न स्यात् ।  \nनिर्दोषभृत्यस्य तदपवादकमेवेति चेन्न; - तथापि पारतन्त्र्यस्य सुखहेतुत्वं दुष्टप्रतिसम्बन्धिकत्वादिनापोद्यत इति विपरिवर्तस्य दुष्परिहरत्वात् ।  \nएतदुक्तं भवति, स्वातन्त्र्यं पारतन्त्र्यस्य न कश्चिद्विशेषः सुखदुःखसम्भवे, अपितु भोगादृष्टादिकमेव नियामकमिति ।  \nकिञ्च तत्तद्देहात्माभि मानानुगुण्येन देवतिर्यङ्मनुष्यस्त्रीपुंसादिषु पुरुषार्थव्यवस्थादर्शनादत्रापि स्वतन्त्रात्माभिमानिनां पारतन्त्र्यं दुःखाय, परतन्त्र यथाविस्थतात्मदर्शिनां पारतन्त्र्यमेव सुखकारणमिति यथालोकमनुसन्धेयम् ।  \nअतः पारतन्त्र्यस्य दुःखात्यन्तायोगव्यवच्छेद उपाधिमूलत्वादुपाधिनिवृत्तौ निवर्तेतैवेति न मुक्ते तत्साधनम् ।  \nनच तृतीयः, स्वरूपयोग्यत्वमात्रसाधने सिद्धसाधनात्; सहकारियोग्यत्वस्य संशयस्य वा साधने कालात्ययापदेशात् ।  \nनापि प्रसङ्गतद्विपर्ययाभ्यां मुक्तस्य पारतन्त्र्याभावसाधनम्, तत्रापि व्याप्तेरवश्यम्भावात् तस्याश्च दूषितत्वादिति ।  \nअतः \"सर्वं परवशं दुःख' मित्यादिकमपि संसारिविषयम् ।  \n\"सेवा श्ववृत्तिर्व्याख्याते' त्येतदप्यसेव्यसेवाविषयम् ।  \n\nस्वातन्त्र्यमपि दुःखाय स्वाङ्गळिच्छेदनादिषु ।  \n\nपारतन्त्र्यं सुखायैव पत्नीनान्तु स्वभर्तृषु ।।  \n,स्वातन्त्र्यं सुखहेतुः स्यादिति चेद्भवतोच्यते ।  \n\nन कथं सुखशाली स्यात्कीलोत्पाटी स वानरः ।।  \nअयोग्यपारतन्त्र्यं हि दुःखायेति निषिध्यते ।  \n\nभगवद्दास्यमेवाहुर्लास्यहेतुं मनीषिणः ।।  \nईश्वरोहमहं भोगी सिद्धोहं बलवान् सुखी ।  \n\nइत्यादिकानुसन्धानमासुरम्भावमाह हि ।।  \nहिरण्यासुरसिद्धान्तसिद्धामीश्वरभावनाम् ।  \n\nभावयन्तोवलम्बन्ते हरिदास्यविडम्बनम् ।।  \nहरिदासस्य राजर्षेरिति तन्मुनिभाषितम् ।  \n\nदासोहं कोसलेन्द्रस्येत्यादिसंवादमृच्छति ।।  \nपरतन्त्रान्वयाभावे स्वातन्त्र्यं ब्रह्मणः कथम् ।  \n\nअस्वातन्त्र्ये कथं सौख्यमात्मनो निर्गुणस्य ते ।।  \nस्वातन्त्र्यपारतन्त्र्याभ्यां सुखंवा दुःखमेव वा ।  \n\nन व्याप्तं हि यतस्तत्तत्प्रमाणानुगुणं द्वयम् ।।  \n\"स स्वराड्भवति' \"अत एव चानन्याधिपति' रिति श्रुति सूत्रे अपि दुःखहेतुकर्माधीनपारतन्त्र्य प्रतिक्षेपपरे एव, आत्मतत्वस्य शरीरत्वविधायकश्रुतिबलात्स्वतोदासत्वस्मृतेश्च तत्सङ्कोचोपपत्तेः प्रपञ्चयिष्यमाणत्वात् ।  \n\"सङ्कल्पादेवास्य पितरस्समुत्तिष्ठन्ते' इत्यत्रावधारणेनापि तत्तत्कार्यहेतुतया तथा प्रसिद्धकारकव्यापारादिनैर पेक्ष्यमेवोच्यते, न पुनरीश्वरव्यापारनैरपेक्ष्यम्, तथा सति चास्यैव सङ्कल्पादिति निर्देशेन भवितव्यम् ।  \nव्युत्क्रमेणान्वये स एव दोषः ।  \nनचेश्वरसङ्कल्पसापेक्षतामात्रेण सत्यसङ्कल्पत्वश्रुतिविरोधः? ईश्वरस्य तत्सङ्कल्पानुगुणसङ्कल्पयोगित्वात् ।  \nएतेन कामचार श्रुतिः सङ्कल्पादेवेति सूत्रं च निर्व्यूढम् ।  \n\nयत्तु स्वतन्त्रस्याप्यनिच्छतो जगद्धापारनिवृत्त्युपपत्तिरिति; तदसत्, मुक्तस्य सर्वगोचरशक्तिसद्भावे प्रमाणभावात् ।  \nनच मातापितृप्रभृतिसृष्टिवचनात्सर्वविषयशक्तिक्लृप्तिः, तन्मात्रसृष्टिशक्तेरेव सिद्धेः ।  \nनच \"यं कामं कामयते सोस्य सङ्कल्पादेव समुत्तिष्ठती' ति सामान्यवचनात्सर्वशक्तित्वसिद्धिः, \"यं कामं कामयत' इत्यस्यानुवादकत्वात्, तस्यच काम्यमानमात्रविषयत्वात्, मुक्तस्य कामनायाः सर्वविषयत्वे प्रमाणाभावात् ।  \nविश्वामित्रादिसङ्कल्पवत्सङ्कलुचितविषयत्वेनापि तत्सिद्धेः ।  \nईश्वरस्य तु \"सोकमयत बहुस्या' मित्यादिभिस्तत्सिद्धेः ।  \nमुक्तस्य तु कामनायां सत्यां जगद्धापारविरहायोगात् ।  \nशक्तस्य चिकीर्षा हि व्यापाराविनाभूता ।  \nअशक्तस्य कामना दुःख हेतुरेव ।  \nनच \"सएकथा भवती' त्यारभ्य, \"अपरिमितथ भवती' ति श्रुतेर्मुक्तस्य जगद्धापारोपि सम्भवतीति वाच्यम् तस्याःश्रुतेः परमात्मभोगशेषभूतस्व भोगार्थानन्तशरीरपरिग्रहमात्र विषयत्वात् ।  \n\nयत्तु मुक्तकर्तृकभोगनिर्माणे मुक्तेश्वरयोः प्रयोज्यप्रयोजकभावे प्रमाणाभावः, पूर्वोक्तश्रुत्यादि विरोधश्चेति; तत्र विरोधः परिहृत प्रायः ।  \nप्रमाणमपि समर्थयिष्यमाणनियन्तृत्वादिश्रुत्यसङ्कोचः ।  \nअत एवेश्वरानिवारणान्मुक्ताप्रवृत्तौ विपरिवर्तप्रसङ्गोपि प्रत्युक्तः ।  \n\nयत्तु कर्मनिवृत्तौ पारतन्त्र्यमपि निवर्तत इति; तत्र किकं कर्माधीनस्य पारतन्त्र्यस्य निवृत्तिर्विवक्षिता, उत पारतन्त्र्यमात्रस्य? पूर्वत्रेष्टापादनम् ।  \nतदतिरिक्तं पारतन्त्र्यं जीवेषु न दृष्टिमिति चेन्न; - समर्थयिष्यमाणत्वात् ।  \nसंसारिणामीश्वरपारतन्त्र्यं कर्महेतुम्, कर्मफलभोगहेतुत्वात्, राजादिपारतन्त्र्यवदिति चेन्न; - नित्यैरेव तद्धेतुभूतैर्जीवपरस्वरूपादिभिरनैकान्त्यात् ।  \nनच तेषान्तादर्थ्यनियमाभावान्नानैकान्त्यमिति वाच्यम्, ईश्वरपारतन्त्र्यस्यापि तादर्थ्यनियमानिश्चयेनासिद्धिप्रसङ्गात् ।  \nकार्यत्वे सतीति विशेषणासिद्धेः ।  \nकार्यपारतन्त्र्यपक्षीकरणे सिद्धसाधनात् ।  \nउत्तरत्राचेतनेष्वनैकान्त्यम् ।  \nचेतनगतं पारतन्त्र्यं कर्मव्याप्तमिति तन्निवृत्त्या तन्निवृत्तिरिति चेन्न; - तथाप्यप्रयोजकत्वात् ।  \nमुक्तो न परतन्त्रः, चेतनत्वे सत्यकर्मवश्यत्वादीश्वरवदिति हि तदा प्रयोगः, तत्रेश्वरत्वमेवोपाधिः ।  \nनचेदं पक्षेतरत्वम्, अचेतनानां संसारिचेतनानां च पक्षव्यतिरिक्तानां व्यवच्छेद्यानां सिद्धेः ।  \nनच पक्षेतरत्वमित्येतावता परित्यागः, बाधे सति तस्याप्युपाधित्वस्य क्वचित्स्वीकारात् ।  \nअग्नेरनुष्णत्वसाधने पदार्थत्वेनग्नित्वमेवोपाधिमाहुः ।  \nमुक्त ईश्वरपरतन्त्रः, अनीश्वरत्वात्, सम्प्रतिपन्नवदिति प्रत्यनुमानञ्च ।  \nनचात्र मुक्तेतरत्वमुपाधिः, ईश्वरे तस्य व्यभिचारात् ।  \nनापि मुक्तेश्वरव्यतिरिक्तत्वमुपाधिः, मुक्ते पारतन्त्र्यस्य बाधकाभावेन तद्व्यतिरेकस्याप्युपाधि कुक्षिनिक्षेपायोगात् ।  \nअन्यथा पक्षविपक्षव्यतिरिक्तत्वमुपाधिरिति सर्वानुमानभङ्गप्रसङ्गात् ।  \nनिर्विशेषणत्वाच्च ।  \nप्रत्यनुमानबलीयस्त्वं वा ।  \nअतः कर्मनिवृत्तावपि मुक्तस्य पारतन्त्र्यनिवृत्त्ययोगात् \"सस्वराड्भवती' त्यत्राकर्मवश्यत्वविवक्षायां न स्वरूपप्रयुकक्तपारतन्त्र्यनिवृत्तिः फलति ।  \n\nयत्तु \"सस्वराड्भवती' त्येवम्भूतव्यपदेशसामर्थ्यात् \"पतिं विश्वस्ये' त्यादिश्रुतीनां सङ्कोच इति; किमस्य सामर्त्थ्यम्? स्वाधीनत्वप्रतिपादनं वा, पराधीनत्वनिवृत्तिपर्यवसितत्वं वा? नाद्यः, स्वाधीनमात्रस्येश्वराधीनत्वेन सह विरोधाभावात् ।  \n\nएकस्यैवानेकाधीनत्वं हि लोकवेदयोर्दृष्टम् ।  \nजीवश्वराधीनं हि क्षेत्रज्ञशरीरम् ।  \nस्वाधीनत्वं चात्र स्वसङ्कल्पाधीनप्रवृत्त्यादियोगित्वम्, तच्चेश्वरानुमत्या सिद्ध्यत्येव ।  \nन द्वितीयः, कर्माधीनत्वनिवृत्तिमात्रादपि तदुपपत्तेः ।  \nस्वतेरसमस्ताधीनत्वनिवृत्तिस्तात्पर्यतो लभ्यत इति चेन्न; - स्वेतरसमस्तपेक्षया ईश्वरत्वस्य परमात्मन्यपि \"सर्वस्येशान' इत्यादिभिश्शब्दत एव सिद्धेः ।  \nएवमपि सन्देहे मुक्तस्य पारतन्त्र्यन्न सिद्ध्यतीति चेन्न; - शाब्दत्वेनाविळम्बितप्रतीतसर्वेश्वरत्वस्यैव सङ्कोचोपपत्तेः ।  \nभूयसांन्यायाच्च ।  \nभूयांसि वाक्यानि परमात्मनस्सर्वेश्वरत्वं विदधति ।  \n\"स स्वराड्भवती' त्येकमेव मुक्तस्यानन्येश्वरत्वं विवक्षतीति ततोप्यस्यैव सङ्कोचो युक्तः ।  \n\nश्रुतिस्मृतीतिहासेषु पुराणेषु च सर्वतः ।  \n\nसर्वोत्तरागमेष्वेवं विष्णोस्स्वातन्त्र्यमुच्यते ।।  \n\"सङ्कल्पादेव' त्यादिकन्तु नान्याधीनत्वं प्रतिक्षेप्तुमलमिति प्रागेवोक्तम् ।  \n\"यस्यात्मशरीर' मित्यात्मतत्वस्य शरीरत्वविधानात् शरीरत्वस्य चाधेयत्वविधेयत्वशेषत्वस्वभावरूपत्वादपि तत्सङ्कोचो न्याय्यः ।  \nउपबृंहणानुसाराच्च ।  \n\"आत्मदास्यं हरेस्स्वाम्यं स्वभावं च सदा स्मर ।  \n' \"दासभूतास्स्वतस्सर्वे ह्यात्मानः परमात्मानः' इत्यादिभिः स्वाभाविकं भगवद्दास्यमभिधीयते, \"स्वभावं' \"स्वत' इति च कण्ठोक्तितः, \"दासभूता' इति च्विप्रत्ययमन्तरेण प्रयोगाच्च ।  \nतत्रैवादरातिशयाद्धि स्वत इत्यप्यनृद्यते, दासभूता इति निरुपाधिकनिर्देशेनैव स्वतस्त्वसिद्धेः ।  \nसर्वशब्दश्चात्र न मुक्तबहिष्कारं क्षमते, प्रतिनिर्देशसामर्थ्याच्च ।  \n\"अन्यराजानस्ते क्षय्यलोका भवन्ती' त्वयिदुषां क्षय्यलोकत्वकारणमन्य राजत्वमुच्यते, तच्च निष्कर्षे कर्माधीनत्वमेव, तन्निवृत्तिश्च विदुषः \"सस्वराड्भवती' इति \"सस्वराड्भवती' ति विवक्षिता ।  \nअतोपि कर्मवश्यत्व मात्रमेवात्र निषिध्यत इति न स्वाभाविकभगवद्दास्यनिषेधः ।  \nअन्यथा \"पतिंविश्वस्ये' त्यादिप्रमाणेन विरोधः ।  \nएतेनानन्याधिपतिरिति सूत्रमपि निर्व्यूढम् ।  \nएवं बद्धमुक्ताविशेषेण शेषशेषिभावादिभेदे जीवेश्वरयोस्स्वाभाविके स्थिते तदविरोधेन \"ब्रह्मैव भवती' त्यादीनां \"अविभागेन दृष्टत्वात्' इति मुक्तिविषयसूत्रस्य च विभूतित्वाविर्भावादिमुखेन निर्वहणं प्रागुक्तन्यायेन भाव्यम्; ऐक्यापत्तिब्रह्मद्वित्वयोर्भेदश्रुत्या समाधिकाराहित्यश्रुत्या च प्रतिक्षेपात् ।  \nसमनिषेधो हि केन चिदाकारेण सर्वातिशायित्वं प्रथयति ।  \nतथाच लक्षणवाक्यस्वारस्यम्, स्वतेरसमस्तवस्तुव्यावर्तकत्वाल्लक्षणस्य ।  \nनच परमसाम्यश्रुत्यसङ्कोचाय मुक्तस्यापीश्वरत्वमङ्गीकार्यमिति द्वयोस्सर्वप्रकाराविशेषादैक्यमभिलषितुं शक्यम्, \"भोगमात्रसाम्यलिङ्गाच्चे' ति भगवता सूत्रकारेणैव तत्परिहारात् ।  \nआहच वृत्तिकारः - \"\"जगद्धापारवर्जं समानो ज्योतिषे'' ति ।  \nद्रमिडभाष्यकारश्च - \"\"देवतासायुज्यादशरीरस्यापि देवतावत्सर्वार्थसिद्धिस्स्या'' दिति ।  \nज्ञानानन्दयोरत्यन्तसाम्यादपि हि परमसाम्यशब्दश्चरितार्थः ।  \nसर्वज्ञत्वनिरतिशयानन्दत्वे हि तत्र तत्र मुक्तस्यापि वाक्यान्तरैः प्रतिपाद्येते इति सर्वगुणसाधारणरूपपरमसाम्यशब्दस्तत्रैव पर्यवसितुमर्हति ।  \nपारम्यविशेषणं च तत्रत्याल्पसादृश्यव्यवच्छेदेन सप्रयोजनम् ।  \nयथा - दशवर्णषोडशवर्णस्वर्णनिष्कयोः काञ्चनकलधौतनिष्कयोर्वा परमसाम्योक्तौ परिमाणवैषम्यमात्रं निषिध्यते, नतु वर्णवैषम्यम् ।  \n\nयत्तु स्वतन्त्रपरतन्त्रयोर्भोगसाम्यासम्भवेन मुक्तस्यापि स्वतन्त्रत्वमिति; तदसत् स्वातन्त्र्यपारतन्त्र्ययोर्भोगाप्रयोजकत्वस्य प्रागेव स्थापनात् ।  \nयथावस्थितात्मानुसन्धानानुगुण्येन स्वतन्त्रस्य स्वातन्त्र्यं परतन्त्रस्य च पारतन्त्र्यमनुकूलं भवतीति द्वयोरपि यथावस्थितात्मानुसन्धानानुबन्धिभोगस्याविशेषात् ।  \nपुत्रस्य पितृपारतन्त्र्यमेव स्वस्वातन्त्र्यादपि प्रीतिं जनयति ।  \nविभूतिमत्त्व जगद्धापारादिभिरीश्वरानन्दो मुक्तानन्दातिशयितस्स्यादिति चेन्न; - स्वाभाविकदास्यानुसन्धायिनः सद्भृत्यस्य स्वाम्यैश्वर्येणेव मुक्तस्यापि परमात्मविभूतिभिरेव निरतिशयानन्दोदयात् ।  \nएतदुक्तं भवति - यद्यत्प्रामाणिकम् तत्तत्सर्वं मुक्तेश्वरयोर्यथावस्थिताकारेणानुकूल्येन भातीति भोगमात्रसमानता, यथा - राजराजान्तरङ्गयोस्सर्वमपि राजैश्वर्यमानुकूल्येन साधारणमेवेति ।  \nतदेवं चेतनाचेतनयोरिव जीवश्वरयोरपि यावदात्मभाविनि भेदे सिद्धे तद्भेदस्य मिथ्यात्वं आैपाधिकत्वं स्वाभाविकत्वेपि अभेदसहत्वं वा वदतां कलिब्रह्ममीमांसकानां वेदान्तेषु न कश्चिदवकाशो दृश्यत इति स्थिते तार्किकरञ्जनार्थं ब्रूमः - ब्रह्म सत्येनात्मना सद्वितीयम्, पदार्थत्वात्, घटवदित्यादिभिर्मायावादिनो मुखपिघानम् ।  \nजीवः ईश्वरादनौपाधिकभेदवान्, सार्वज्ञ्यरहितत्वात्, घटवदित्यादिभिर्भास्करतिरस्कारः ।  \nईश्वराहम्भावोपि विच्छेदरहितनित्याहम्भावान्तर सद्वितीयः, अहम्भावत्वात्, सम्प्रतिपन्नजीवाहम्भाववदिति यादव प्रकाशपिशाचवित्नासनम् ।  \nईश्वराहम्भावस्य नित्यत्वाभावात् दृष्टान्तस्य साध्यविकलतेति चेन्न; - तथासतीश्वरस्य कदाचित् अचित्कल्पत्वादिप्रसङ्गात् ।  \nनचायमिष्टप्रसङ्ग इति वाच्यम्, सर्वज्ञत्वादिश्रुतीनां कालावच्छेदाभावात् ।  \nनच सर्वज्ञ इत्यादिशब्दाश्शक्ति विषयाः,   \nअनुशासनस्य \"शुक्तौ हस्ती' त्यादिना नियतविषयत्वात् ।  \n\"परास्य शक्तिर्विविधैव श्रूयते स्वाभाविकी ज्ञानबलक्रिया चे' ति ज्ञानशक्त्योः पृथक्स्वाभाविकत्ववचनाच्च ।  \nनच प्रळयादिषु निद्रानिर्देशात् कदाचिदज्ञता, तस्य निर्व्यापारदशामात्र विषयत्वात्, \"व्यपगतनिद्राभयक्रोधतन्द्रि' रित्यादिश्रुत्यनुसारात् ।  \nनचावतारेष्वज्ञानादि दृष्टमिति वाच्यम्, तस्याभिनयरूपत्वात् ।  \nउक्तं हि महाभारतेय - \"\"कालस्यहिच मृत्योश्च जङ्गमस्थावरस्यच ।  \nईशते भगवानेकस्सत्यमेतद्ब्रवीमि ते ।। ईशन्नापि महायोगी सर्वस्य जगतः प्रभुः ।  \nकर्माण्यारभते कर्तुं कीनाशइव दुर्बलः ।। तेन वञ्चयते लोकान्मायायोगेन केशवः ।  \nये तमेव प्रपद्यन्ते न ते मुह्यन्ति मानवाः ।।'' इति ।  \nनच सदेवेत्यादिवशात्प्रळयदशायां गुणादेरपि विलयः, चिदचिदीश्वरशक्तित्रयस्यापि विलयप्रसङ्गेन पुनस्सृष्ट्याद्यभावप्रसङ्गात् ।  \nसद्विद्यानिरूपणेनैव सदेवेत्यादेर्निर्विशेषपरत्वप्रतिक्षेपात् ।  \nअतः स्वज्ञानमेव कुमतीनामविद्योपाध्यवस्था विशेषादिप्रयुक्तमीश्वराज्ञानकल्पनम् ।  \nतदेवमभेदगन्धासहवैधर्म्यशतप्रतिष्ठितो यावदात्मभावीजीवेश्वर   \nभेदः ।  \n\nस्वदुःखं यदि जानाति नारभेत परः पुमान् ।  \n\nयदि नैव विजानाति नारभेत पुनः पुमान् ।।  \nतदेतत्सर्वं \"विभेदजनके ज्ञाने' इति श्लोकमुपक्षिष्य भाष्ये प्रपञ्चितम् ।  \n\nइति शतदूषण्यां जीवेश्वरैक्यभङ्गः सप्तत्रिंशो वादः ।  \n(37)"
              },
              {
                "author": "Nrisimharaja",
                "commentary": "37 ---\nआत्मनानात्वसमर्थनेनेव जीवश्वेर भेदोऽपिसिद्ध्यतीति ( +) गत्यावादार्थं सङ्गृह्णातिः - आत्मत्वविदामिति। यद्दास्यं - यस्यब्रह्मणो दासत्वम् । अनेनभेदस्योक्तेः वादार्थस्सूचितः । मोहस्य दृढतरत्वं शास्त्रेणापि दुर्निरसत्वं ।तदपीति। भेदसामान्यस्यैवाभावज्जीवेश्वराभेद इत्येतद्भेदसमर्थनाप्रतिसन्धान तदभावव्यवस्था्यात्मनानात्वसानाच्च तुल्यन्यायेन निरस्तमित्यर्थः ।एकेति। एकश्च अनेकेषां तादात्म्यमित्यर्थः । ननुत्यदादीनि सर्वैर्नित्यमि( )ति एकशेषः स्यादिति चेतत्रकेचित् सङ्ख्याशब्देष्वनेकशब्दोऽनेनं नास्तीति वदन्ति । अन्येतु एकाधिका अनेके इति समास इत्याहुः । आपत्तिरनुमानं । विकल्पन्यूनतां पराचष्टेः - अन्यत्र कुतश्चिदिति। प्रत्यक्षानुमानशास्त्रपेक्षयान्यस्मान्न सम्भवत्येवेति यत्तस्मात्प्रत्यक्षादय एव विकल्पिता इति भावः । किं निरङ्कुशैश्वर्यं किञ्चिदभ्युपगम्यत भेदः प्रत्यक्ष उच्यते उतानभ्युपगम्य आद्यआहः - अनीश्वरतयेति। ननुभावप्रत्यक्षे प्रतियोगिप्रत्यक्षं योग्यानुपलब्दिहेतुः । अत्रेश्वरस्यायोग्यत्वात्तदुभयं न सम्भवतीत्याशङ्कतेः - अप्रतीतेति। किमभावत्वेन प्रत्यक्षं न सम्भवति । यद्वातद्गोचर प्रत्यक्षमात्रमिति विकल्पमभिप्रेत्याद्यः आहः - श्रुत्यादिभिरिति। प्रतियोगिज्ञानं हेतु प्रत्यक्षमिति भावः । ननु मेर्वादेः प्रत्यक्षयोग्यत्वाद्योऽयोग्यानुपलब्धिरस्ति । ने हेत्यत्राहः - यदीति। न हि \nयोग्यस्यानुपलब्धिः योग्याऽनुपलब्धिः । किन्तु यत्र यत्सम्बन्धसत्वे तत्सम्बन्धवत्तया तदुपलम्भावश्यकत्वं तत्रत्यानुपलब्धिः योग्यानुपलब्धिः । सा चात्रप्यस्तीत्याशयः । इति हेतो ( ) आवश्यको यत इत्यर्थः । द्वितीयआहः - तेति। अभावत्वेन प्रतीतावेव प्रतियोगिज्ञानं कारणं न स्वरूप प्रतीतावित्याशयः । ननु यदि भेदवाचकानीश्वरशब्दानुविद्धोपलम्भोदुःरकदेस्तदा तस्येश्वरभेदरूपतास्यादत्र तदभावत्कथं दुःखित्वाद्युपलम्भमात्रस्य अनीश्वरत्वोपलम्भमेत्याशङ्कतेः - अनीश्वरोहमिति। अशक्येषु विश्वसृष्ट्यादिषु अनीश्वरोऽहमिति बुद्धिरविधातादिकं भेदशब्दानुविद्धतया भेदत्वेन विषयीकरोति । अतस्तत्समान विषयः प्रतिहतेच्छोऽहमित्याद्युपलम्भोऽपि भेदोपलम्भ इत्याहः - अशक्येष्विति। ननु अशक्येश्वनीश्वरोऽहमिति बुद्धिस्सामर्थ्याभावं विषयीकरोति न त्वनीश्वरशब्दानुविद्धतयेश्वरभेदत्वेन विहतेच्छात्वादीति शङ्कतेः - सामर्थ्येति। ततश्च न तत्समानविषयत्वेन विहतेच्छात्वादिरेवा भावान्तरस्यैवाभावत्वात्तत्समान विषयासाम्थार्यवबुद्धिरपि विहतेच्छात्वात्मक भेदविषयत्वादीश्वरेति । यतस्सामर्थ्याभावबुद्धेः प्रतीतेश्वरानीश्वरबुद्धिसमानविषयत्वादेर्भेदबुद्धिरूपत्वं तत एव प्रतिहतेच्छात्वादि बुद्धेरपि भेदोपलम्भत्वसिद्धेरशक्येष्वनीश्वरत्व बुद्ध्यनङ्गीकारेऽपि न दोष इत्याहः - माभूद्वेति। अलौकिकानीश्वरानभ्युपगमेन प्रत्यक्षादेव देवजीवेश्वरैक्यसिद्धिरिति द्वितीयं कल्पं शङ्कतेः - कार्येति। अप्रतीतेश्वरा इतिशेषः । तत्रोषष्टम्भकमाहः - कर्मण्यैश्वर्यमिति। वैदिकेष्वधिकरबोधं विना वृत्त्यभावा तत्राधिकारबोधो प्रतीतेश्वराणामपि भवतीति भावः । निरतिशयैश्वर्यवद्भेदस्य साध्यत्वादसर्वविषयेश्वरैक्य साधनेऽथान्तरमित्याहः - क्षेत्रज्ञानामिति। जीवेष्वदृष्टं सर्वविषयैश्वर्यं तावदसम्भावितमिति तद्विशिष्टाद्यभेदसाधनमशक्यं प्रसिद्धत्वात् यल्लोकदृष्टान्ताश्रयाद्भेदस्तु बाधित इति कथमीश्वरभेदसाधनमिति शङ्कतेः - एतावानिति।ईश्वरत्वस्येति। लोक एवेश्वरत्वोत्कर्षापकर्षोप - लम्भाल्लोकोत्तरं सर्वविषयैश्वर्यं सम्भाव्यत इति भावः । ननु लोकसिद्धैश्वर्य काण्ठैव निरतिशयैश्वर्यं सर्वविषयप्रमाणाभावादिति शङ्कतेः - तथापीति। यद्यपि तादृशेश्वराद्भेदस्य प्रत्यक्षत्वात्तदभेदसाधनमपि बाधितं तथापि तस्य जीवत्वा तदभेदश्च तस्य प्रत्यक्षसिद्ध इति भावः ।लोकायतेति। सर्वविषयकेश्वरबोधकशास्त्रानादरादिति शेषः । एवं च शास्त्रात्सर्वविषयेश्वरसिद्धेस्साधरणाकारविषयेश्वर बुद्धिशब्दमात्रात्तादृशेश्वर भेदस्तद्विरुद्धधर्मवत्त्वरूपः प्रतिक्षेप्तमशक्य इति भावः । ननु नाहमिश्वर इति भेदबुद्धिर्नसम्भवति । ईश्वरशब्दप्रवृत्तिनिमित्तस्यत्वरत्वरूप प्रतियोगितावच्छेदकस्य जीवे सत्वादित्यत्राहः - सर्ववृत्तीति। नानीश्वरं प्रवृत्तिनिमित्तं लाघवादीश्वरत्वमात्रं न तु सर्वविषकेश्वरत्वं तस्य जीवेऽपि सत्वेन निषेधानुपपत्तिरित्यत्राहः - साधारणेति। निर्दुखत्वादिविशिष्टेश्वरस्य प्रतियोगितावच्छेदकं नन्वीश्वरमात्रस्येति भावः ।दुःखादीति। दुःखादिकं हि विरुद्धधर्मोभेदः । स च न प्रतिक्षेप्य इत्यर्थः । अनुपलम्भबाधान्न शास्त्रेणेश्वर सिद्धिरिति । गूढाभिसन्धिश्च शंकते ःसर्वेति। अनुपलब्धिमात्रं न बाधकमिति गूढाभिप्राय उत्तरमाहः - सत्यमिति। शङ्कभिसंधिमुद्घाटयतिः - अनुपलंभेति । पूर्वं योग्यताया उपपादितत्वात्तद्विरोधं परिहरतिःसिद्धयत इति। ईश्वर स्वरूपानुपलम्भस्तत्साधको वाच्यः । सत्वयोग्यानुपलम्भत्वादबाधकः । जीवात्मतयानुपलम्भस्तु योग्यानुपलम्भोऽपि तद्भेदस्यैव साधक इत्यर्थः । प्रत्यक्षासिद्धिहेतुमुपसंहन्द्वितीयकल्पस्यापि निरस्ततामाहः - तदेवमित्यादि निरस्त इत्यन्तेन। कर्मवश्यानामित्यादिनेश्वर भेदरूपाऽपहतपाप्मत्वादि प्रतिपक्षा विवक्षिताः । अनुमानतः - विरुद्ध धर्मवत्वलिङ्गानुमानतः । उपपत्तिः - प्रत्यक्षमितिः। अनुमाने फलितदूषणं दर्शयति ।तथा च सतीति। जीवत्वं - प्रतिहतेच्छात्वादि । ईश्वरत्वं - अप्रतिहतेच्छात्वादितया विरोधात्प्रतिज्ञाविरोध इत्यर्थः । आदिशब्देन प्रतिपक्षादयो ग्राह्याः । ननु मिथ्याभूत भेदविषयत्वात्प्रत्यक्षानुमानयोर्न बाधकत्वमिति शङ्कतेः - अथेति। धर्मिणस्सत्यत्व एव विरुद्ध धर्ममिथ्यात्वाद्धर्मैक्य सिद्धिः । न तु तन्मिथ्यात्वेपि । अन्यथारज्वारोपित सर्वभूदळनायोस्तेजस्तिमिरत्वादि धर्माणां मिथ्यात्वादैक्यप्रसङ्ग इति प्रतिवक्तिः - तथापीति।कार्य - कारणेति। कार्योपाधिरयं जीवः कारणोपाधिरीश्वर इति तदुक्तेः कार्योपाधिरन्तः करणं । कारणोपाधिर - ज्ञानं । ननु जीवेश्वरयोः पारमार्थिकत्वाभावादुपपत्तिनिरपेक्षतया विरुद्धधर्मवत्वेप्यैक्यमस्त्वित्यत्राहव्यावहारिकत्वेऽपीति। व्यावहारिकत्वाद्भेदस्य व्यावहारिकैक्य सम्भवः । धर्मिमिथ्यात्वान्न तात्विकैक्य सम्भवः । तथैव भूदतनादिषु व्यवस्था दृष्टेरिति भावः । ननु व्यवहारदशायां यथालोकं व्यवस्था भेदनिवृत्त्यनन्तरमैक्यं भविष्यतीत्यत्राहः - आरोपितेति। ननु सर्पभूदळनवज्जीवेश्वरौ द्वाषपि नाध्यस्तौ किन्त्वीश्वरे जीवोऽध्यस्त इत्यत्राहः - नापीति । अन्यथेति। अधिष्ठानाध्यस्तयोर भेदेऽध्यस्तस्य शून्यतया तदभिन्नस्य ब्रह्मणोऽपि शून्यत्वे सर्वशून्यत्वमधिष्ठानाभिन्नतयाध्यस्तस्य सत्यत्वे सर्वसत्यत्वं मित्यर्थः । ननु दोषवशाच्चन्द्रौ द्वावित्यध्यस्तोऽस्ति तत्रैकस्य सत्वत्वात्तस्मिन् स्वस्यैव भिन्नत्वेना - रोपः । तथा च भेदस्य निवृत्तावधिष्ठनाध्यस्तयोरभेदोदृष्टस्तथेश्वरत्वविशिष्टचैतन्ये जीवत्व विशिष्टस्याध्यासे जीवत्वेश्वरभेदनिवृतौ वाक्यमुपपद्यत इत्युक्तदोष इति शङ्कतेः - तैमिरिकस्येति। तिमिरेण जानाति - \nतैमिरिकः गत्यठन् । ननु\"स्वे महिम्निप्रतिष्ठितः'' (छां - 7.4.21) पति विश्वस्यात्मेश्वर (तै.ना.13)मिति श्रुत्यवगतस्वाश्रयत्वस्येश्वरत्ववत्स्वाधिष्ठानत्वमपि न विरुद्धयत इत्याशङ्क्य दृष्टान्तासिद्धया दूषयतिः - स्वमहिमेति । नेहनाने (बृ.6.4.9)ति ज्ञात्रादीनामपि निषेधे च चेतनानामिवाचेतनानामपि मिथ्यात्वं स्यादिति भावः । ननु विरुद्धधर्ममिथ्यात्वेप्यैक्ये प्रमाणाभावादचेतनवर्गस्य नेश्वरैक्यमित्यत्राहः - यत्रत्वस्येति। सर्वपदस्य चेतनाचेतनपरत्वादिति भावः ।सैवेति। जीवेश्वरैक्यमपि प्रत्यक्षादि विरोधबलात्त्यक्तव्यमित्यर्थः ।अन्यथेति। त्यागाभाव इत्यर्थः ।शास्त्रमपीति। प्रत्युत शास्त्रं बाधकमेवेत्यर्थः । कण्ठोक्त्यादिभिर्भेद प्रतिपादकश्रुतीरुदाहरतिः - यथाक्रियतेत्यादिना । अन्यमीशमिति ।जीवापेक्षयान्यत्वेनेशं पश्यतीत्यर्थः ।पृथगात्मानमिति। आत्माज्जीवः । प्रेरिता ईश्वरः। तौ पृथक्त्वेन मत्वेत्यर्थः ।द्वा सुपर्णेति । पर्णौ - पुण्यपापनिग्रहवन्तौ । तयोरन्यः । अनश्नन्नन्यः इति भेदोक्तिः । अभिः श्रुतिभिर्भेदकधर्मा अप्युच्यन्त इत्यत्राहः - स्वशब्देनैवेति। अपरः - पृथगन्यः इत्यादिभिर्भेद प्रतिपादकशब्दानां स्फुटत्वात्तदुक्तिरित्यर्थः ।विरोधिनो धर्मा इति । \"यस्सर्वज्ञ''इत्यादिभि सर्वज्ञत्वसर्वशक्तित्वकारणत्वजीवनियन्तृत्व निरतिशयदीप्तिमत्व तत्प्रतिपक्षाज्ञत्वास्वशक्तिमत्वकार्यत्व प्रेर्यत्वकर्मवश्यत्वादयोधर्मा इत्यर्थः ।भेदज्ञापकसम्बन्ध इति। नियाम्यनियन्तृत्वाधाराधेय भाव शरीर शरीरि भावशेषशेषि भावादिभेदगर्भस्सम्भन्धा इत्यर्थः । भेदश्रुतिस्सर्वापि व्यावहारिकं भेदपरेत्यत्राहः - मुक्तिदशायामित्यादि। तदध्या स हेत्वज्ञाना भावादिति भावः ।सोश्नुतइति ।कर्मकर्तृभेदः ।\"सर्वान्कामानि'' (तै.उ.2)भेदाधीन सर्वत्व बहुत्वे सत्यं च मुक्तौ श्रूयत इत्यर्थः ।तदा विद्वानिति। उपैति - कर्मकर्तृ भेदः । सादृश््यनिमित्तभेदश्च प्रतीयत इत्यर्थः । परोक्तदुरर्थापाकरणायोपबृह्मणमाह - इदमिति। का तर्ह्यैक््यश्रुतेर्गतिरित्यत्राह एवं चेति ।तत्वमसी (छां 6.8.7)ति सामानाधिकरण्यमेकमेवाद्वितीय ( )मित्यैक्यनिर्देशो वा \"राजा रष्ट''मित्यादिवदुपपद्यत इत्यर्थः । निर्वोढव्यं निर्वोढव्यश्चनिर्वोढव्यंचेति नपुंसकस्यैकशेषः । ननूपचारवृत्तिरस्वरसेत्याशङ्क्य श्रुतिशैल्यनुसारित्वादिमेव स्वरसेत्याहतथाचेति श्रुतेतिशब्दशक्तेर्विशेष्य ब्रह्मपर्यन्त विषयता निर्णयः नीलो घट इति तत्वमादि शब्दानां चेतनान्तर्यामि पर्यन्ततया सामानाधिकरण्यमुपपद्यते तथा समस्त चिदचिद्विशिष्ट ब्रह्मैक्यविवक्षयौक्य निर्देशश्चेत्यर्थः । अनादरःसत्यत्वानङ्गीकारः । वाङ्मात्रं धर्माणां विरोध एव \"नास्तीत्युक्तिः । अचेतनाज्जीवस्य वैशम्यं शङ्कतेः - उपास्तीति। उपास्यत्वेन प्राप्यत्वेन चैक्य व्यपदेशादित्यिर्थः । नहि मोक्षार्थोपास्ति विषयत्वमात्रेणापरमार्थता मुमुक्षूणां सगुणापासने व्यभिचारादिति परिहरतिः - ोपेणापीति। ननु साक्षान्मोक्षोपासनस्याहंग्रहो पासनेन जीवेश्वरैक्यपारमार्थिकवन्नकस्यापि मते वक्तुं शक्यम् । त्वत्पक्षेऽन्तः करणस्य ब्रह्मैक्य प्रसंङ्गन्मीमांसकमते केवलमहमर्थस्यैवोपासनादि विषयत्वादीश्वरैक्य प्रसङ्गाभावात्साङ्ख्यवैशेषिकादिपक्षे दृष्टिविधित्वादस्मत्पक्षेऽहमर्थभूत चेतनशरीरकपरमार्थोपासने विशेषणविशेष्य भावेन भेदस्यैव सिद्धेरित्यर्थः ।वैशम्यसिद्धिप्रसङ्गादिति। अवनेयतबुद्धित्वादिति भावः ।वामदेवेति । \"अहं मनुरभवं सूर्य''श्चे (बृ - 3.4.10)\"मामुपास्वे'' (कौषी 3.1)ति निर्देशः । अचेतने चेतनभ्रमः । देहात्मबुद्धिः । यथातत्वमसी (छां.6.8.7)त्यत्र बाधार्थत्वमापादितं तथा\"ब्रह्मैव भवती (मुण्ड3.2.1)त्यत्रापि बाधार्थतैव स्यादिति जीवैक्यं कुत्रापि न सिद्ध्यतीत्यत्राहः - प्राप्तावपीति । अहमर्थ बाध इति। पुरुषार्थ प्रतिसंबन्धभूताहमर्थबाधेऽपि पुरुषार्थतां वदतस्तव तदप्रतिसम्बन्धि भूतात्मबाधे पुरुषार्थतोक्तौ न लज्जेत्यर्थः । हेत्वंन्तरेण जीवैक्यं शङ्कतेतत्वावेदकेति।अन्यथेति। अचिदैक्यस्य प्रतीत्यभावे तदंशे आरोपितैक्यस्य वा प्रतीतौ विरोधाभावात्पादार्थत्वं किमर्थं कल्प्यामीति भावः । ननु\"यथा नद्यस्स्यन्दमाना समुद्रेऽस्तं गच्छन्ति नामरूपेविहाय । तथा विद्वाञ्नामरूपाद्विमुक्तः परात्परं पुरुषमुपैति दिव्यम्'' (मुण्ड.3.2.8) \"घटध्वंसे घटाकाशो न भिन्नो नभसायथे'' (शौनक वचनम)त्यादि दृष्टान्तानुरोधेन मुक्त्यन्वयाज्जीवैक्य पारमार्थ्यासिद्धिरिति शङ्कायामाहः - नदी समुद्रेति।अवस्थितेरिति। अन्तर्यामितयाऽवस्थितेरित्यर्थः । किं च\"ऐतदात्म्यमिदं सर्वं'' (छां 6.8.7) \"सर्वं खल्विदं ब्रह्म'' (छा.3.14.1) \"इदं सर्वं यदयमात्मा' (बृ.6.5.7) यत्रत्वस्य सर्वमात्मैवा भूति'' (बृ.4.4.14)द्यादि वाक्येषुजीवांशेऽभेदार्थतया चिदंशे बाधार्थतया सामानाधिकरण्यस्यत्वया वाच्यत्वा द्द्वैरूप्यापत्तिरित्याहःएकवाक्येति। चिदंशे मुख्यार्थस्वरूप तादात्म्यमचिदंशे तद्विरोधि स्वरूपतादात्म्यमिति तादात्म्यवैरूप्यमित्यर्थः । ननु\"तत्वमसी''(छां.6.8.7)त्यत्रैक्यंप्रतिपाद्यते\"सर्वं खल्विदं''(छां.3.14.1)इत्यादौत्वचेतनसामानाधिकरण्यमेवेति नैकस्मिन्वाक्ये वैरूप्यमित्यत्राहभिन्नवाक्येति। अचेतनमात्रपरत्ववचनमप्यसरसमित्यपि नानूच्यते । ननु इदं ब्रह्म भवतीत्य ( +) शे विभूति भावो सामानाधिकरणं\"ब्रह्मैव भवती'' (मुण्ड.3.2.1)त्यत्र मुक्तांशे तु तदन्यरूपेण मुक्तस्यपारतन्त्र्याधीन विभूतित्वाभावादिति \nसिद्धान्तेऽपि वैरूप्यमस्तीति शङ्कते ।नन्विति। विभूति तद्वद्भाव इति विभूतिश्च तद्वांश्चतयोर्भावः । ए ( ++) विभूतिमद्भाव इत्यर्थः ।अशाब्दत्वादिति। यद्यपि विभूति भावोप्यशाब्दः तथापि ततोऽपि व्यवधानमिति भावः ।तत्पारतन्त्र्येति। विभूतित्वस्य तद्व्याप्यत्वादिति भावः ।स्वरूपाविर्भावलक्षणेति। जीवस्वरूपाविर्भावस्य\"स्वेन रूपेणाभि निष्पद्यत''(छां.8.12.2)इति मुक्तितयोक्तत्वाच्छेषत्वपारतन्त्र्ययोरप्याविर्भावात्स्वरूप सतोरेव सर्पादिवदनिष्टत्वे तद्ज्ञानात्सुतरां दुःखादिकं भवतीत्यर्थः ।।\nचेतेनेति। यद्यपि पारतन्त्र्यं चेतननिष्ठमेव तथापि शेषत्वस्याचेतन साधारण्याच्चेतननिष्ठत्वं विशेषणं बोध्यं । परवशं - पारत्रन्त्रयं ।निषेधन्ति चेति। तथा च हेयत्वान्नमुक्त प्राप्यं पारतन्त्र्यमिति भावः । सेवा - पारतन्त्र्यमित्यर्थः ।स्वातन्त्र्यमेवेति। स्वराट् स्वतन्त्रोविज्ञेय इति दर्शनादिति भावः ।अनन्याधिपतिरिति। न विद्यतेऽन्योऽधिपतिर्यस्येति तथोक्तः ।सत्यकाम इत्यादि। पारतन्त्र्ये परप्रयुक्ते चाविद्यातसम्भवात्सत्यकामत्वादिकं स्यादिति भावः ।सङ्कल्पादेव तदितिबद्धेषु सर्वव्यापारनिमित्तस्यापीश्वरस्य क्वचिन्मुक्तव्यापारे न कर्तृत्वं तस्य मुक्तता प्रयुक्तमेव न वाच्यमिति तस्यापारतन्त्र्यसिद्धिरिति भावः ।प्रतिसर्ग इति। प्रतिसर्गः प्रळयः । ईश्वरस्य कालविशेष इवमुक्तस्य कालसामान्य एव सिसृक्षा नास्तीति भावः । स्वातन्त्र्य विरहः - शक्तिविरहः ।अल्पशक्तिरिति। ईश्वरस्याधिकशक्तित्वाज्जीवस्य न्यूनशक्तित्वादिति भावः ।भिन्नेति। एवं चेश्वरशक्तेर्जगत्सृष्ट््यादौ व्यापारान्मुक्तशक्तेः पित्रादि सृष्टौ व्यापारद्विषय भेदान्न पारतन्त्र्यमिति भावः । मुक्तकर्तृकसृष्टावीश्वरस्य कर्तृत्वमभ्युपेत्याहएकेति। मुक्तस्य पारतन्त्र्यादिनामीश्वराभि प्रेताविरुद्धकारित्वमवश्य वाच्यमेवं च परस्पर सहकारित्वं मात्रं भवति । तावतापि यथेश्वर सहकारित्वेन मुक्तस्येश्वरं प्रति स्वातन्त्र्यं न भवति तथा पारतन्त्र्यमपि न प्रसज्यते । अन्यथा तव चेश्वरस्यापि मुक्तपारतन्त्र्यप्रसङ्गादित्यर्थः ।स्वातन्त्र्यस्य वेति। वा शब्द इवार्थः । प्रसङ्गादिति छेदः । परस्परसहकारित्वेपीश्वरस्य स्व व्यापारांशे मुक्तनिरपेक्षत्वं न परतन्त्रत्वमित्यत आहस्वव्यापारेति। यद्यपि मुक्तव्यापारस्सर्वोऽपीश्वरसापेक्षस्तथापि श्रुति स्वारस्यात्तन्निरपेक्षपित्रादि सृष्टिव्यापार इति भावः । नन्वीश्वरो मुक्तव्यापारेऽपि तन्निरपेक्षो न स्वव्यापार एवेत्याशङ्क्य निराकरोतिनचेति । स्ववचनेति। मुक्तकर्तृकस्य मुक्तसापेक्षत्वान्निरपेक्षत्वकथनं व्याहतमित्यर्थः । ननु केवल मुक्तस्येश्वरसहकारित्वं न तु तत्प्रयोज्यत्वमप्यतः पारतन्त्र्यामित्याशङ्कय निराकरोतिन चेति। पूर्वश्रुतिः सत्यकामत्वादि श्रुतिः । आदिशब्देन मुक्तत्वं विवक्षितं । ननु साधुकर्मकारयितृत्वादि श्रुतेः का कतिरित्यत्राहकारयितृत्वेति।\"एष''ह्येव साधुकर्मकारयति यमुन्निनीषति \"एष ह्येवासाधुकर्मकारयति यमधो निनीषति'' (कौषी. 3.1)इत्युन्निनीषादि पूर्वकतया कर्मविषयत्वादिति भावः ।नन्वैषह्येवानन्दयाती (तै.आ.7.1)ति श्रुतिरानन्दहेतु पित्रादि सृष्टि प्रभृतिद्वारानन्द हेतु परेति मुक्तस्यापि पित्रादिसृष्टावीश्वर प्रयोज्यत्वे प्रमाणमित्यत्राहआनन्दयितृत्वेति। आदि शब्देन भोग्यत्वादि विवक्षितं । नन्वीश्वर प्रयोज्यत्वाभावेप्यधिकशक्तित्वान्निवारण समर्थस्येश्वरस्य निवारणमुपजीव्याल्पशक्तिर्मुक्तः प्रवर्तते । अतः ईश्वरपारतन्त्र्यं स्यादित्याशङ्क्याहन चेति । विपरिवर्ते - पीति। परमसाम्यश्रुत्यादयोस्तुल्यशक्तित्वाद्वैपरीत्यं किं न स्यादित्यर्थः । ननु विपरिवर्त प्रसङ्गे नियामकसत्वादित्याशङ्क्य निराकरोति न चेति । यदि प्राक् स्थितमेव पश्चादपीति न स्वातन्त्र्यं तदा बद्ध एव पश्चादपि स्यादित्यर्थः ।कर्मेति । कर्मैवप्रयोजकं न जीवत्वमित्यर्थः । नन्वितर पारतंत्र्यस्य कर्मोपाधिकत्वेऽपि संसारदशायामपीश्वर पारतंत्र्यं स्वाभाविकमिति न तस्य मुक्तौ निर्वृतिरित्यत आहसंसारेति। जीवस्येश्वर पारतन्त्र्यं कर्मोपाधिकं सुखदुःखहेतु पारतंत्र्यत्वाद्राजादि पारतंत्र्यवदिति प्रयोगः । पारतंत्र्यमत्र शेषत्वं । तथाचाचेतन पारतंत्र्ये व्यभिचारवारणार्थ सुखदुःखेति ।अनीश्वरविषयतयेति। अनीश्वरापेक्षया मुक्तानां स्वातन्त्र्यमित्यर्थः ।स्वराड्भवतीत्येवमिति। स्वमात्मैव तंत्रं प्रयोजकत्वं यस्य स्वतंत्रः । न च स्वं स्वस्य प्रयोजकं एवं भूत व्यपदेशाद सङ्कोचेन न स्वेतरसमस्त वश्यत्वनिवृत्तिरवगम्यत इत्यर्थः ।यदित्विति। कस्यचिदिति सामान्यशब्दस्यानीश्वरे विशेषसङ्कोच सम्भवादिति भावः ।अत एवेति। अनधिपतिरिति व्यक्तव्येऽनन्याधिपति शब्दोऽन्यत्वा वच्छेदेनाधिपतित्वा भावद्योतनार्थ इति भावः । नन्वन्यस्यान्य वस्तुत्वं कथमित्याशङ्कायामाहआदि - भरतेति। अन्यस्यान्यवस्तुत्वं कारणस्य सत्वे सति नायोग्यमिति भावः । ननु मुक्तस्य ब्रह्मत्वे\"ब्रह्म वा इदमेक एवाग्रासीदि (बृ.3.4.11)दिति श्रुत ब्रह्मैकत्वविरोध इत्यत्राहकारणेति। एकशब्देनकार्य बहुत्वाभावः । अद्वितीयशब्देनाधिष्ठातृभूतद्वितीयर्घश्च उच्यते । प्रथमादिपदेनैवकारोद्वितीयेनोपादानापेक्षया निमित्तस्यान्यत्वाभावश्च गृह्यते ।अन्यथेति। तद्वयतिरिक्तवस्तुमात्र निषेधे नित्यानां विग्रहस्य तदा तस्य चाभाव प्रसङ्ग इति भावः ।पारम्येतिपरमसाम्यश्रुतेः कतिपयाकारविषयतया संङ्कोचे पारम्यविशेषणस्य बाध एव ।न तत्समश्चे (श्वे.6.8)त्यत्र समशब्दस्य संसारिविषयतया सङ्कोचमात्रं । किञ्च समानं दृश्यत इति समदर्शन \nयोग्येषु संसारिषु समाभावस्सिध्यतीति भावः । ननु परमं साम्यमित्यत्र साम्यशब्दस्य भोगसाम्यविषयतया संङ्कोचः पारम्यं च तस्य विशेषणं तच्चाङ्गीकृतमेवेति न कस्यापि बाध इत्याशङ्कय निराकरोतिन चेति । नान्तरीयकत्वादिति। नियतत्वादित्यर्थः । ननु स्वतंत्र्याङ्गीकारेऽपि जगद्व्यापारविरहाद्भोगवैषम्यं स्यादित्यत आहअनिच्छयेति। इच्छा विधाते हि दुःखाधीन भोगवैषम्यं स्यादनिच्छत इच्छाविधाताभावादिति भावः । सामानाधिकरण्ये ऐकरूप्यासम्भवमुपसंहरतिअत इति। विभूति तद्वद्भावेन सामानाधिकरण्यं न भेदमात्रात्सम्भवति किन्तुपारतंत्र्याच्छात्र नास्तीति तथा सामानाधिकरण्यानुपपत्ते रैक्यमंगीकृत्य वा भेदाङ्गीकारेऽपि परमसाम्येन ब्रह्मत्व प्राप्त्या वास योहृवै तत्परमं ब्रह्मवेद ब्रह्मैव भवतीति (मुण्ड 3.2.9)सामानाधिकरण्यं निर्वाह्यं । अतस्सर्वत्र विभूति तद्वद्भावेन जीवेश्वरयोरैकरूप्येणैव सामानाधिकरण्यमनुपपन्नमिति सिद्धमित्यर्थः ।पारम्यविशेषित इतिसामानाधिकरण्यनिबन्धने वाच्य इति शेषः ।न वयमित्यादि। बाधकाभावेऽपि सामानाधि - करण्येत्वयैकूरप्यं त्यज्यते अस्माभिस्तु बाधकबलात्तज्यत इति भावः ।\"ज्योतींषि विष्णुर्भुवनानि विष्णुं (वि.पु.2.12.38)रित्यचेतनसामानाधिकरण्यं'' तत्वमसी (छां.6.8.7)ति क्षेत्रज्ञसामानाधिकरण्यं ।पूर्वसिद्धस्येति। विभूतित्वस्येत्यर्थः । परमसाम्यादेव सामानाधिकरण्यमित्यत्र नियामकमाहसचेति। ननु तादात्म्याथावे कथं गुणयोगाद्वयवहार इत्यत्राहवैष्णवमिति। ननु तत्रापि तादात्म्यादेवास्त्वित्यत्राहन हीति। त्वयाप्यद्वैतविद्यासाध्यत्वस्याभ्युपगमादिति भावः ।एवकारश्चेति। तथाचब्रह्मैव भवती (मुण्ड.3.2.9)त्यत्र न सामानाधिकरण्यं तथा च नैकरूपा व्याहतिरिति भावः । उपमाद्योतकत्वे प्रमाणमाहइवेति। नन्वस्माकमपि पक्षेबाधकमस्त्येव जडाजडयोरैक्यायोगादिति वैरूप्यं न दोषायेत्यस्वरसादाहअस्तु वेति।तथापीति। भवति शब्देनाविर्भावो विवक्षितः । ब्रह्मविभूतिस्सन्नाविर्भवतीत्यनेन विभूतित्वाविर्भाव सिद्धिरिति भावः ।स्वपक्षमपरामृश्येति। शाब्दत्वाभावस्य मुख्यार्थपरित्यागस्य स्वपक्षेप्यावश्यकत्वादिति भावः । अशाब्दत्वं परपक्ष उपपादयतिभवत्पक्षेऽपऽिहीति । आरोपितेति।तदुभयस्यापिसाध्यत्व संभवादिति भावः । ननु नित्यसिद्धब्रह्मभावस्यैव साध्यत्वमस्तु तथाच नाशब्दत्वमित्यत आहसाक्षाद्ब्रह्म भावस्येति। अस्त्वशाब्दत्वं तावता को दोष इति शङ्कतेअशाब्दोऽपीति ।अस्मदुक्तेब्रह्मविभूत्याविर्भावे शाब्दत्वाभावस्य ( )त्वादिति भावः । प्रत्युत भवदुक्त एव प्रद्वेष कारणमस्त्वित्याहनूनमिति। भवत्पक्षेऽपि तुल्यत्वमित्यत आहअस्मदुक्तेतिश्रुतिस्मृत्युपपत्त्यादि सिद्धो विभूति तद्वद्भावस्सामानाधिकरण्य प्रयोजक इति भावः ।ताभ्यामिति। तदुभयं मुक्त ( +)भ्युपगम्य साध्यत इत्यर्थः । आद्ये पक्षे हेतुग्राहकमानेन बाध इत्याहतत्र न तावदितिअचितीत्यभिचार परिहारायंचेतनत्वेति। ईश्वरे व्यभिचारवारणाय द्वितीयं विशेषणं । सम्प्रतिपन्नोबद्धः । द्वितीय हेतावप्य चेतने व्यभिचारवारणाय विशेषणमनुषज्यते । पारतन्त्र्यादित्यादिपदेन शेषत्वं विवक्षितं । इष्टविधातेत्यादि स्वरूपकथन परं मुक्तानां दुःखहेतुरित्येव साध्यंतदपेक्षयेति। सामान्यव्याप्ति सिद्धयर्थं तदानीमित्येतस्त्व रूपकथनमन्य ( +) कालिक व्याप्तिप्रसंगेन व्यभिचारात्तथा च तदपेक्षया स्वातन्त्र्यादि योगत्वादित्येव हेतुरिति बोध्यं । आदिशब्देन मुक्तत्वं समानकालीन दुःखसामानाधिकरांत्वात्संप्रतिपन्नवदित्या ( )उपाधिश्चेतिशेषत्वपारतंत्र्य पक्षेके दुष्कर्ममूलत्वं पारतंत्र्यत्व शेषत्वरूपपक्षधर्मावच्छिन्न साध्यप्यापकउपाधि । तेन न चेतन ज्ञानादौसाध्य व्यापकत्वादीति बोध्यं । ईश्वरपक्षके दुष्कर्मजनित तद्विषयकाप्रीत्यादिकमुपाधिः । साध्ये दुःख प्रयोजककर्तृत्वं दुःखहेतुत्वं विवक्षितं । तेन न कालादौ साध्यव्यापकत्वं मुक्तपक्षके दुःखकारणयोगित्वंतदसाधारणकारणयोगित्वं तच्च दुष्कर्मेति न साधनव्यापकता यद्यपि मुक्तस्य बन्धदशायां तदप्यस्त्येव ।कालिक व्याप्त्यपेक्षयोपाधित्वे तत्काले तन्निवृत्तिरिति भावः । आदि शब्देन स्वाभाविकत्वादिगृह्यते ।मुक्तिदशायामिति। स्वमुक्तिकालीन दुःखवत्वं साध्यमित्यर्थः ।साध्यविकलतेति। बन्धस्य मुक्तयभावात्तदानीं साध्यज्ञानं नास्तीत्यर्थः । ननु मुक्ति दशायांत पारतन्त्र्यादेः पक्षत्वान्नणांत्वात्संप्रतिपन्नवदित्या ( +) उपाधिश्चेति । शेषत्वपारतंत्र्य पक्षेके दुष्कर्ममूलत्वं पारतंत्र्यत्व शेषत्वरूपपक्षधर्मावच्छिन्न साध्यव्यापकत्वादीति बोध्यं । ईश्वरपक्षके दुष्कर्मजनित तद्विषयकाप्रीत्यादिकमुपाधिः । साध्ये दुःख प्रयोजककर्तृत्वं दुःखहेतुत्वं विवक्षितं । तेन न कालादौ साध्यव्यापकत्वं मुक्तपक्षके दुःखकारणयोगित्वं तदसाधारणकारणयोगित्वं तच्च दुष्कर्मेति न साधनव्यापकता । यद्यपि मुक्तस्य बन्धदशायां तदयस्त्येव । कालिक व्याप्त्यपेक्षयोपाधित्वे तत्काले तन्निवृत्तिरिति भावः । आदि शब्देन स्वाभाविकत्वादिगृह्यते । मुक्तिदशायामिति । स्वमुक्तिकालीन दुःख हेतुरिति साध्य इति विशेषः । ननु पारतंत्र्यं दुःखकाले दुःखवहं । तत्कालीन पारतंत्र्यत्वात् । यत्कालीन पारतंत्र्यं यत्तत्कालीन दुःखहेतुरिति सामान्यव्याप्ति बलासिद्धसाधनमित्यत्राहः - तस्येति । साध्यवैकल्यं चेति । स्वमुक्तिकालीनत्पक्षधर्मता सहकृतान्मुक्तिकाले दुःख हेतुत्वं सिद्धयतीति शंङ्कतेननु यत्कालेति। \nयत्काल इति स्थूलोपाधिर्विवक्ष्यते इति भावः ।सर्वत्रेति। तदन्तर्गत तत्क्षणकालेऽपीत्यर्थःअतन्ना - योगेति। स्थूलोपाध्यवच्छिन्नकाले भावादिति भावः ।सम्भावनामात्रमिति। स्वरूपयोग्यता विवक्षिता दुःख हेतुत्वमात्रं तु सिषाधयिषित स्वातंत्र्येऽपि समानमित्याहप्रत्युतेति । पारतंत्र्यत्त्विति। तथा च बाध इति भावः । ननु सत्यादि पारतंत्र्यस्यापि यत्किञ्च दुःख हेतुत्वान्न बाधो व्यभिचारोवेत्यत्राहयदापीति। दुःखसाधनत्वमात्रं न त्यागहेतुरपित्वसह्यदुःखहेतुत्वमन्यथा ज्योतिष्टोमतुल्यादेस्त्याग प्रसङ्गात्तादृशमात्रसाध्यं नास्तीति भावः । किं सुखहेतत्वभ्रमो विवक्षितः उत देहात्मभ्रमः । नाद्यः अबाधादित्यविप्रेत्यद्वितीयआहहन्तेति ।उपपादयतिसांसारिकहीति।द्वयमितिपारतंत्र्यादिरदृष्टद्वारा स्वनिवृत्त्यनन्तरभाविस्वर्गादिष्टान्तरप्रतिबन्धक इति पारतंत्र्यजन्यसुखकाले व्यभिचार इति भावः स्वातंत्र्यस्यापि दुःख हेतुत्वान्मोक्षदशायां स्वातन्त्र्यसत्वे दुःखंस्यादिति भावः ।नियमनेति। नियमनं नियन्तृत्वंमेव स्वतंत्र्यस्य सुखहेतुत्वं स्वाभाविकं पारतंत्र्यस्य दुःख हेतुत्व स्वाभाविकमिति भावः । तथा विधसुरवत्वं स्वभावतस्सुख साधनत्वंतत्रापीति। ख्याति लाभादिद्वारा सुखसाधनत्वा ( +)त्वाभावान्न स्वातन्त्र्यस्य स्वतस्सुखसाधनत्वं । पारतंत्र्यस्यापि सतोऽनिष्टत्वा भावान्न स्वभावतो दुःखसाधनत्वमिति भावः ।यत्रत्वेति। इष्टपदेन सुखसाधनख्यात्यादि गृह्यते । गुणताभि - मानः । अनिष्टसाधकत्वाभिमानः ।यत्रत्वितिअनिष्टपदेन दुःखसाधन ताडनाद्युच्यते ।अत इति। पारतंत्र्यत्वान्न साध्यव्यापकस्यानिष्टसाधनत्वबुद्धिविषयत्वस्योपाधित्वान्न व्याप्तिरित्यर्थः ।निर्दोषेतितादृशपारतंत्र्यकाले कदाचिदपि तत्प्रयुक्त दुःखाभावादिति भावः ।अत्र पारतंत्र्यस्येति। तत्रोक्तापादकाभावे सतीतिविशेषणान्न व्यभिचार इति भावः । अत्रेश्वरपारतंत्र्यस्य गुणवत्प्रति सम्बधित्वा भावोपाधिरिति दूषणमाहतर्हीति । गुणवदिति। तत्रदुष्टप्रतिसंबन्धिकत्वस्य साध्यव्यापकत्वमिति भावः। तस्यापादकाभाव विशिष्टहेतोः पूर्वोक्तव्यभिचारः स्थिर इत्याहतर्हि तस्येति। दोषस्योत्तेजकत्वात्तस्यापवादकत्वमस्तीति न व्यभिचार इति शङ्कतेनिर्दोषभृत्यस्येति। तर्हि पारतंत्र्यं सुखहेतुः दुष्टप्रतिसम्बन्धित्वाभाव विशिष्टपारतंत्र्यत्वाद्गुणवत्पारतंत्र्यवदिति सत्प्रतिपक्षेतिदूषयतितथापीति। नन्वेवमपिविनिगमकाभावेन पारतंत्र्यस्य दुःखहेतुत्वसन्देहान्मोक्षस्य पुरुषार्थतानिर्णयाभावात्प्रवृत्तिर्नस्यादित्यत्राह - एतदुक्तमिति। कर्मणां सोपाधिकत्वादधिकबलेनोपाध्य भावेनबादा इति भावः । एवं कर्मण एव हेतुत्वात्स्वातंत्र्यपारतंत्र्ययो सुखदुःखहेतुत्वं नास्तीत्युक्तमिदानीं पारतंत्र्यस्य सुखं प्रति हेतुत्वमपि संभाव्यत इत्याहकिं चेति। तत्तदात्माभिमान विशेषानुगुण्येन भोग साधन व्यवस्था दर्शनात्स्वातंत्र्यभ्रमदशायां परानुवर्तनस्य सुखहेतुत्वाभावेऽपि भ्रमनिवृत्त्यनन्तरं परतंत्रतयाऽत्माभिमानदशायां तदनुरूप परानुवर्तनद्वारा सुख हेतुत्वं संभवतीति भावः ।अत इति। बाधितत्वादनुमानं न प्रवर्तत इति भावः ।\nकिं सम्भावनशब्देनस्वरूपयोग्यताविवक्षितायद्वा सहकारियोग्यता उतसंशय इति विकल्पाभिप्रायेणाद्य आह स्वरूपयोग्यतेति । इतरयोराहसहकारीति।कालात्ययापदेशादिति। कर्मनिवृत्तिश्रुत्या\"अशरीरं वा व सन्त''मित्यादिश्रुत्या च बाधादित्यर्थः । आद्य द्वितीयं दूषयतिनपीत्यादिना । दूषितत्वादिति। पूर्वदूष गैरितिशेषः । असेव्यः - सदोषः । स्वातंत्र्यस्य सुखसाधकाद्वैषम्यमित्याशंङ्क्य स्वातंत्र्यस्य दुःखसाधनत्वं सुखसाधनन्ताभावं च साधायन् पूर्वोक्तं कारिकया संङ्गृणाति ।स्वातंत्र्यमपीति। सुखहेतत्वमपि नास्तीत्याहस्वातंत्र्यमितिअयोग्यं दोषवत्प्रतिसम्बन्धि । भगवद्दास्यं - गुणवत्प्रतिसम्बन्धि । स्वातंत्र्यमपि निषिद्धमित्याहईश्वरोऽहमिति। ननु सङ्कोचो न न्याय इत्यात आहआत्मत्वस्येति । \"यस्यात्मा शरीरं'' (बृ.5.7.22) \"दासभूतास्व तस्सर्वे'' (अहि सां)इत्यादि बलादित्यर्थः । ननु नैरपेक्षयाभिधायकैवकारबलान्न सङ्कोच इत्यत आहसङ्कल्पादेवेति। प्रसिद्धस्यैवेतरनिषेधो वाच्यः । ईश्वरस्य तद्व्यापारस्य वातींद्रियत्वेना प्रसक्तेःनहिंस्यादित्यनेनकामप्रयुक्तहिंसानिषेधवत्प्रसिद्धं कारणव्यापारादिमात्रं निषिध्यत इति भावः । तत्ववाक्यार्थ सामर्थ्यादपि शरीर व्यापारादिरेव व्यावर्तत इत्याहतथासतीति। स एव - व्युक्तमान्वय एवईश्वरस्यत्विति। सङ्कल्पस्य सत्यत्वं हि तस्य विधाता भावः । विधातश्चेश्वर सङ्कल्पेन नास्तीति भावः ।तन्मात्रेति। श्रुत्यादि माता पित्रादि सृष्टिशक्तिः प्रतिपन्ना । न तया सर्वविषय शक्त्यनुमानंसम्भवो व्यभिचारादिति भावः ।न च यं काममिति। यच्छब्दस्य सामान्य तस्सर्वविषयत्वादिति भावः ।तस्य चेति।\"यं यं कामं कामयत'' (छां.8.12.3)इति यच्छब्दस्ययदासौ पितृलोककामो भवती (छां.8.12.3)त्यादिमुक्तकामना विषयं एव सङ्कोचादिति भावः । ननु मुक्तकामना सर्वत्रास्त्वित्याहमुक्तस्य कामनाया इति। प्रत्युत सर्वविषयककामनायां बाधकमस्तीत्याहमुक्तस्यत्विति। मुक्तश्शक्तो न वा आद्य आहशक्तस्येति। शक्तत्वे तत्कामनायाश्चिकीर्षारूपत्वात्सृष्टिविरमो न स्यादित्यर्थः । द्वितीयं आह - अशक्तस्यकामनेति। न चेति । अपरिमितशब्दस्य सर्वविषयत्वमिति भावःपरिहृतप्राय इति। अवधारणेनापि तत्तत्कार्यहेतुतया प्रसिद्धकायव्यावारादित्यनेनेत्यर्थः ।प्रमाणमपीति। \nअसङ्कुचित नियन्तृत्व श्रुतिः प्रमाणमित्यर्थः ।अत एवेति। असङ्कुचितश्रुतेरेवेत्यर्थः । ननु कर्मफलभागैकहेतुत्वं हि हेतुः । तश्च कर्मफलभोगहेतत्वे सति तदनुपयोग्यहेतुत्वं । जीवादीनां मुक्ति प्रत्यपि हेतुत्वान्नानैकान्त्यमित्याशङ्क्य निराकरोतिः - न चेति । ईश्वरेति। मुक्तौ पारतंत्र्य सद्भावे तस्य तदा तनेश्वरानुवर्तनादि हेतुत्वतादर्थ्य नियमानिश्चयात्संदिग्धासिद्धि प्रसंगादित्यर्थः ।विशेषणासिद्धिरिति। ईश्वरोषत्वस्य स्वाभाविकत्वात्कार्यत्वरूप विशेषणासिद्धिरित्यर्थः ।उत्तरत्रेति। यत्पारतंत्र्यं तत्कर्मनिवृत्तिनिवृर्त्यमिति व्याप्तेरचेनेष्वनैकान्त्यमिति शङ्कतेः - चेतनेति । तथापीतिउक्तरीत्या चेतनगते व्यभिचारवारणेप्य प्रयोजकत्वादेतन्नियमाधीनस्य चेतनत्वे सत्यकर्मवश्यत्वात्प्रारतंत्र्य नियमस्याप्रयोजकत्वमिति भावः । प्रयोजकत्वमुपपादयतिः - मुक्त इति । बाधे सतीति। पक्षेतरत्वस्य नोपाधित्वाभावव्याप्तिरिति भावः ।ईश्वरे तस्येति। साध्यसमव्याप्तत्वाभावो विवक्षितः । समव्याप्तिमाशङ्क्य निराकरोतिः - नापीति । मुक्त इतिईश्वरस्यातिरिक्तमेव लाघवात्परतन्त्रत्व प्रयोजकमिति भावः ।निर्विशेषणत्वाच्चेति। लाघवादनीश्वरत्वमेव परतंत्रत्व व्याप्तं न तु चेतनत्वे सत्यकर्मवश्यत्वं पारतंत्र्यव्याप्तं गौरवादित्यर्थः ।लोकवेदयोरिति। एकस्य ग्रामप्रयोजकस्यानेक पुरुषाधीनत्वं तथा सत्रस्य क्रतोरनेकयजमानाधीनत्वं चदृष्टमित्यर्थः । नन्वेकस्यानेकाधीनत्वेऽपि जीवेश्वराधानत्वं न दृष्टमित्यत्राहः - एकस्येति। किं यत्किञ्चिदधीनत्व निवृत्तिमात्रं विवक्षितमुतेतर मात्राधीनत्वनिवृत्तिः । नाद्य इत्याहः - कर्माधीनत्वेति। द्वितीयकोटिमाशङ्कतेः - स्वेतरेति। स्वेतरमात्राधीनत्व निवृत्तिर्न सम्भवति श्रुत्यन्तरविरोधादित्याहः - स्वेतरसमस्तापेक्षयेति । आर्थत्वेनेति ।स्वराडित्यत्र स्वप्रयोज्यत्वमेव शाब्दं । तदनुपपत्तिबलाल्लक्षणया स्वार्थद्वारा लस्था स्वेतरसमस्ताधीन निवृत्तिविळम्बिता । अतश्शीघ्र प्रतीतसर्वेश्वरत्ववशादार्थिकस्य सङ्कोच इति भावः ।भूयसां न्यायादिति। भूयसां स्याद्बलीयस्त्वादिति न्यायादित्यर्थः ।भूयांसीति। एष सर्वेश्वरः सर्वमिदं प्रशास्तीत्यादिरित्यर्थः । विदघतिविवक्षतिभ्यां पूर्वोक्ते शाब्दत्वार्थत्वे विवक्षिते । आत्मतत्वस्य सर्वावस्थात्मस्वरूपस्य । तेन संसारि विषयताश्रुतेर्निवर्त्यते । नियाम्यत्वं हि शेषत्वं सर्वदा शेष द्रव्यस्यैव शरीरत्वादिति भावः ।आत्मदास्यमिति। आत्मदास्यं हरेस्स्वाम्यं च स्वभावं सदास्मरेत्यन्वयः ।च्विप्रत्ययमिति। दासस्योपाधिकृतत्वे अभूत तद्भाववाचि च्वि प्रत्ययः प्रयोज्येत । अतोऽभूत तद्भावे मानाभावात्स्वाभाविकत्वसिद्धिः । ननु दासभूता इत्यनेन स्वाभाविकत्व सिद्धौ किं स्वत इत्यनेन तत्राहः - तत्रैवेति । सर्वशब्द इति। आत्मन इति । बहुवचने नैव सर्व परिग्रह सिद्धौ सर्वशब्दसर्वावस्था परिग्रहार्थ इति भावः ।प्रतिनिर्देशेति। नान्यथालक्षणं तेषां बन्धेमोक्षे तथैव चेति दास्य भाव प्रतिषेधलक्षण प्रतिनिर्देशसामर्थ्यादित्यर्थः ।अन्यराजान इति । \"परीक्ष्यलोकान् कर्मचितान् ब्राह्मणो निर्वेदमायान्नास्त्य कृतः कृते'' (मुण्ड.1.2.12)ति कर्मणः कर्मणः क्षयिष्णु फलहेतुत्वमन्यत्रश्रुतमतस्तदैकार्थ्यादत्राविदुषां क्षय्य लोकत्वकारणत्वे चोच्यमानमन्यराजत्वं कर्मवश्यत्वमेवेतिस स्वराडित्यत्रविदुषां कर्मवश्यत्वनिवृत्तिरेवोच्यत इति भावः ।एतेनेति। कर्माधीनत्व इत्यर्थ प्रतिपादनेनेत्यर्थः ।अविभागेनेति। उपासनाकाले यथावस्थित परमात्मात्मक स्वात्मनो दृष्टत्वात्स्पष्टमनुभवतीत्यर्थः ।प्रागुक्त न्यायेनेति। स्वपक्षं परामृश्योच्यत इत्यादिप्रागुक्त प्रतिबन्दिन्यायेनेत्यर्थः ।समनिषेधोहीति। शक्तौ सत्यामनिच्छया मुक्तानां जगद्व्यापारविरहे नापकर्ष प्रयोजक इति भावः ।तथा चेति। ब्रह्मद्वित्वाभाव एवेत्यर्थः ।स्वेतरेति।स्वशब्दोलक्ष्यपरः\n\nकर्मचितान् ब्राह्मणो निर्वेदमायान्नास्त्य कृतः कृते'' (मुण्ड.1.2.12)ति कर्मणः कर्मणः क्षयिष्णु फलहेतुत्वमन्यत्रश्रुतमतस्तदैकार्थ्यादत्राविदुषां क्षय्य लोकत्वकारणत्वे चोच्यमानमन्यराजत्वं कर्मवश्यत्वमेवेति स स्वराडित्यत्र विदुषां कर्मवश्यत्वनिवृत्तिरेवोच्यत इति भावः । एतेनेति । कर्माधीनत्व इत्यर्थ प्रतिपादनेनेत्यर्थः । अविभागेनेति । उपासनाकाले यथावस्थित परमात्मात्मक स्वात्मनो दृष्टत्वात्स्पष्टमनुभवतीत्यर्थः । प्रागुक्त न्यायेनेति । स्वपक्षं परामृश्योच्यत इत्यादिप्रागुक्त प्रतिबन्दिन्यायेनेत्यर्थः । समनिषेधोहीति । शक्तौ सत्यामनिच्छया मुक्तानां जगद्व्यापारविरहे नापकर्ष प्रयोजक इति भावः । तथा चेति । ब्रह्मद्वित्वाभाव एवेत्यर्थः । स्वेतरेति । स्वशब्दोलक्ष्यपरः । लक्ष्यतरेसमस्तवस्तु व्यावर्तकत्वं हि लक्षणं । जगद्व्यापारजागरूकं हि ब्रह्म च लक्ष्यत्वाभिमतं । एवं च लक्षणवाक्यस्थ ब्रह्मपदस्या चासङ्कोचे ब्रह्मान्तर व्यावृत्त्यप्रतीतेस्तद्भावर्तनार्थ ब्रह्मपदस्य सङ्कोचः कार्यः तथआचा स्वारस्यमित्यर्थः । भोगमात्रेति । ऐक्ये साम्यपदं चानुपपन्नमिति भावः । समानो ज्योतिषेति । ब्रह्मणासमान इत्यर्थः। देवतासायुज्यादेवेति । देवतया समान भोगादित्यर्थः । सर्वार्थसिद्धिः - सर्वभोग साम्यमित्यर्थः । ननु परमसाम्यशब्दानुपपत्तिरित्याशङ्क्याहः - ज्ञानानन्दयोरिति । सर्वज्ञत्वेति । उपाधिभेदज्ञानापेक्षत्वन्मते वाविद्योपाधिकत्वाज्जीव भेदस्य तद्ज्ञानमुपाधि भेदज्ञानाधीनमेवा नहि घटादि भेदज्ञानाभावे आकाशभेदज्ञानं दृष्टमित्यभिप्रायेणाहः - न च सत्य इति गत्यन्तराभावाज्जीवभेदस्य सत्यत्व मिष्यत इत्याशङ्क्य विद्याभेदकल्पनमेवा तया सत्यनुपपन्नमित्याहः - न च तदेति । ननु प्रत्यक्षेण श्रुतिस्मृतिभ्यां निरासात्तस्यौपाधिकत्वसिद्धये विद्याभेदकल्पनमुपपद्यत इत्याशङ्कतेः - प्रत्यक्षादिति । सिद्धो जीवभेदोऽस्मन्मत इव सत्ययेष्यते उत ब्रह्माज्ञानमत इव मिथ्यात्वेनेति विकल्पगतिप्रेत्य क्रमेण दूषयतिः - प्रत्यक्षेति । जीवभेदस्य मिथ्यात्वे नैव जीवभेदस्याभावेनेत्यर्थः । ब्रह्माज्ञानवादे व्यावहारिकोऽपि जीवभेदो नास्तीति भावः । ननु जीवभेदोऽस्तु स तु कल्पितइत्यत्राहः - उभयथेति । स्वाभाविकस्यौपाधिकस्य च जीवभेदस्यायोगेन तव व्यावहारिकजीवभेद एवस्यादित्यर्थः । उत्तर पक्ष एवाहः - किञ्चेति । अपरिहार्थमिति तत्र चानुपपत्तिरुक्तैवेति भावः । द्वितीये अविद्या भेदे सति जीव भेदः तस्मिन्श्च सति भिन्नजीवाश्रयत्वं तस्मिन्नित्यविद्या भेद इति चक्रकमभिप्रेत्याहः - द्वितीय इति । मिथ्यस्संश्रयश्चक्रकमित्यर्थः । अनन्तरोक्तावन्योन्याश्रयस्य परिहारं शङ्कतेः - अथ जीवेति । बद्धेति । इदानीं बद्धस्यानुभवाच्छुकादि मुक्तेश्च प्रमाणसिद्धत्वात्स्वाभाविक भेदस्य च निषेधादिति भावः । वादाद्युक्तमन्योन्याश्रयं स्मारयतिः - प्रागुक्तेति । तदेव तस्यारम्भकमिति । तदङ्कुरमेव तद्बीजाररम्भक - मित्यर्थः । भङ्गुरत्वादिति । आदिशब्देनोत्पत्तिर्गृह्यते । वैशिकत्वप्रसङ्गादिति । भेदप्रसङ्गादित्यर्थः । एकस्य ब्रह्मणोऽनेकैर्जीवैर भेदानुपपत्तेरित्यर्थः । जीवाश्रयाभिरिति । जीवभावाधीनाभिरित्यर्थः । क्वचित्तु जीवाश्रयाभिरिति पाठः । स सुगम एव । दत्तोत्तरत्वमुपपादयतिः - अविद्येति । तद्वदिति । जीवकल्पकाविद्यावदित्यर्थः । तदेव दूषणं स्मारयतिः - एवं चेति । तेनेति जीवश्रयाविद्याङ्गीकारे ब्रह्माश्रयाविद्यापि दुष्परिहरेति भावः । अन्वारूढमिति । कल्पितस्य सादित्वनियमेप्यनादित्वमभ्युपगत मित्यर्थः । एकैकेति । जीवकल्पिता एकैकाविधेत्यर्थः । पूर्वत्रेति । एकस्य जीवस्येतरजीवदर्शनं हि भ्रमरूपमेव अतस्तत्रार्थाभावात्सोऽपि स्वप्नजीवान्तरक्त्तदविद्याकल्पित इति वाच्यम् । एवं जीवान्तरस्यापि जीवान्तरदर्शन भ्रमरूपमिति दृष्टजीवान्तरमपि तदविद्या कल्पितं वाच्यं । ततश्चानेकजीवादेः प्रतिस्वप्नमिव बहुजीवकल्पना प्रसङ्गादेक एव जीवः स्वप्नन्यायेन कल्पितं जीवान्तरमित्यङ्गीकारे लाघवमित्येकशरीरैक जीववाद एव वरमित्यर्थः । परस्परेति । परस्परज्ञानाभावाच्छिष्यस्य ज्ञातत्वेकस्मा उपदिशेत् । आचार्यस्य चा ज्ञातत्वे कमुपगच्छेदिति व्यवस्था च स्यादित्यर्थः । अशुद्धिः ज्ञातृत्वादिः । उपाधि विगमाभावेचाशुद्धिर्नश्येदिति भावः । न चेदिति । प्रतिबिम्बस्यैव जीवत्वादिति भावः । मुखात्मनां - बिम्बभूतमुकात्मनेत्यर्थः । प्रतिबिम्बस्यात्मा - प्रतिबिम्बस्य स्वरूपमित्यर्थः । सत्यमिथ्येत्यादि प्रसङ्गा - दिति । प्रतिबिम्बस्य मिथ्याभूतत्वादित्यर्थः । दार्ष्टान्तिकं जीवे ब्रह्मात्मना तिष्ठतीत्येतमित्यर्थः । किञ्चाशुद्धिनिरासस्तत्साधनानुष्ठानं च तत् फलभूताशुद्धि निवृत्तीच्छादिना नोपपद्यते । तदिच्छावत्वन्मते न सम्भवति । अशुद्धिनिवृत्तेः स्वनाशपर्यवसित्वादतो नाशुध्युच्छेदोषपत्तिरित्याहः - किञ्चेति । बिम्बस्थानीयेति । लोकसिद्धमुखादिबिम्बस्वरूपेणत्यर्थः । प्रतिबिम्बवदिति । मुखादिप्रतिबिम्बस्थले श्यामतादिनिवृत्तेः प्रतिबिम्बनिवृत्त्यविनाभावादित्यर्थः । किञ्चब्रह्मणि जीवयोर्बिम्ब प्रतिबिम्बाभावः किं मुख्यः उतामुख्यः । आद्ये त्वदभिमत व्यवस्थाया असिद्धिरित्यभिप्रेत्यद्वितीयं दूषयतिः - मुख्येति । द्वयोरिति ब्रह्मणो जीवस्य वा प्रतिदोष प्रतिभासाश्रयत्वपक्षयोरित्यर्थः । आदिशब्देन प्रतिमुख परिग्रहः । तद्वदेवेति । चाक्षुषस्यैव प्रतिबिम्बोपपादनात्तस्य च जडत्वात्मुखअयबिम्ब प्रतिबिम्बभावाङ्गीकारे जीवब्रह्मणोरचेतन्व प्रसङ्ग इत्यर्थः । यथासङ्ख्यदूषणमाहः - किञ्चेति । न द्वितीय इति भ्रमात्प्राक् जीवसिद्धौ तस्य भ्रमाश्रयत्वमेवानुपपन्नं । ज्ञातुरेव वाक्यान्तरे मुक्तस्ययोगुणः प्रसिद्धः तस्मिन् गुणे परमसाम्यं विवक्षितमिति भावः । सामान्यवचनस्य गुणविशेषमादाय पर्यवसाने दृष्टान्तमाहः - यथा दृशवर्णेति । भोगविशेषादिति । स्वामिभृत्ययोः क्षीरपानादि भोग इति भावः । ननु भृत्यस्य तद्व्यापारादि सुखं नास्त्येव तस्य कर्तुरेवानुकूलत्वादित्यत आहः - एतदुक्तमिति । कर्तुरिव द्रष्टुरप्यानुकूल्येन भानादिति भावः । तद्भेदस्य मिथ्यात्वमित्यादि यथाक्रमं भास्करयादवमतानुसारेण द्रष्टव्यम् । ब्रह्मसत्येनेति । जीवस्य प्रतिबिम्बत्वं प्रतिबिम्बस्य च मिथ्यात्वं ये वदन्ति तन्मतानुरोधेन सिद्धसाधनकरणायः - सत्येनेति । घटवदिति । सत्यनब्रह्मणा सद्वितीयत्वात्सपक्षत्वमिति भावः । विच्छेदेति । नित्यत्वमिथ्यानादित्वं विवक्षितमिति भावः । सम्प्रतिपन्नवदिति । जीवहंकार ईश्वराहंकारेण साध्यवानितिदृष्टान्त इति भावः । तथा सति शुद्धस्य ज्ञातृत्वाभावादहं जानामीति प्रबलादहमर्थावस्थस्यैव ज्ञातृत्वादिति भावः . कालावच्छेदेति । उपाध्यनुक्तेरिति भावः । अनुशासनस्येति । तथा च कर्तृग्रहणानुवृत्त्यैव शक्तिलाभाच्छक्ति ग्रहणमनर्थकं स्यादिति भावः। वचनान्तरविरोधाच्च कादाचित्कत्वमयुक्तमित्याहः - परास्येति । ननु स्वाभाविकीत्यस्य सङ्कोचो भविष्यतीत्यत्राहः - ज्ञानशक््योरिति । ननु निद्रासर्वज्ञानोपरम इत्याशङ्क्य निद्राव्यय देसोऽन्यनिबन्धन इत्याहः - प्रळयेति । ननु मुख्ये बाधकाभाव इत्यत्राहः - व्यपगतेति । अज्ञानादिदृष्ट - मिति। अज्ञानं - निद्रा । उत्तिष्ठ नरशार्दूलेत्यादिनेति भावः । कर्मण्यारभत इति । अभिनयतीत्यर्थः । न च सदेवेत्यादीति । अद्वितीयादि शब्दानुरोधादित्यर्थः । ननु प्रमाणे किं कुर्म इति चेत्तत्राहः - सद्विद्येति । तुल्यद्वितीयादिनिषेध परत्वादिति भावः । अत इति । मायिपक्षे अविद्याभास्करपक्षे उपाधिः यादवपक्षे अवस्था विशेषः आदिशब्दस्तत्सम्बन्धादि परः । स्व दुःखमिति । स्व दुःखज्ञाने तन्नोत्पादयेत् । अज्ञाने सृष्ट व्याज्ञानात् जीवगतं स्व दुःखं नोत्पादयेदित्यर्थः । स्व दुःखित्वेनाज्ञाने सार्व यं हीयेतेति भावः ।\nइति वत्सकुलजलधिनृसिंहगुरुसुतेन सिंहदेवेन कृतायां शतदूषणीटीकायां सप्तत्रिंशोवादस्समाप्तः ।।"
              }
            ]
          },
          {
            "verse_number": 38,
            "original_text": "38 अखण्डवाक्यार्थखण्डनं वादः",
            "commentaries": [
              {
                "author": "Vedanta Desika (original text)",
                "commentary": "38 ---\n \n  \"38 अखण्डवाक्यार्थखण्डनं वादः\" \nअथाष्टत्रिंशो वादः ।  \n\nज्ञानानन्दगुणोपेतं ज्ञानानन्दमयं महः ।  \n\nपायादपायाद्भवतो भवबन्धविधायकात् ।।  \nसत्यज्ञानाजिभिर्वाक्यैरखण्डं बोध्यमिच्छताम् ।  \n\nअहङ्करोमि मूर्खाणामहङ्करणखण्डनम् ।।  \nयत्तु जल्पन्ति - विगीतं वाक्यमखण्डार्थपरम्, समानाधिकरणवाक्यत्वात्, सोयं देवदेत्त इत्यादिवाक्यवदिति ।  \nअत्र किमिदमखण्डार्थपरत्वं? निवयवार्थपरत्वं वा? अच्छेद्यार्थपरत्वं वा? निर्विशेषणपरत्वं वा? विशेष्यमात्रपरत्वं वा? निर्भेदार्थपरत्वं वा? भावरूपविशेषणरहितपरत्वं वा? एकविशेष्यपरत्वं वा? अन्यद्वा किंचित्? इति ।  \nन प्रथमद्वितीयौ, सिद्धसाधनात्; दृष्टान्तस्य साध्यविकलत्वाच्च ।  \nन हि देवदत्तपिण्डस्य निरवयत्वमच्छेद्यत्वं वा भवताऽभ्युपेतम् ।  \nनापि सोयं देवदत्त इति वाक्यादपि तथा प्रतीतिः ।  \nदृष्टान्तान्तरोपादनेपीह दुस्तरो व्यभिचारः ।  \nन तृतीयः, तत्र निर्विशेषणत्वमपि किं शब्दबोध्यत्वेनाभिमतम्? उत वस्तुगत्या? आद्ये निर्विशेषणत्वमपि लक्षणविशेषणविशिष्टार्थबोधनादविशिष्टार्थबोधकत्वाभिमानभङ्गः ।  \nनिर्विशेषणत्वं न विशेषणं अपि तु स्वरूपमेवेति चेत्; न, स्वरूपस्य सम्प्रतिपन्नत्वेनासाध्यत्वात् ।  \nतदाह्यर्थपरमित्येतावदेवोक्तं स्यात्, तथा च सिद्धसाधना ।  \nतत्परिहारार्थन्तर्ह्यखण्डविशेषणामिति चेत्, किं पर्यायपदोपादने सिद्धसाधनतापैति? अखण्डपरमित्येतावत्प्रयुञ्जानो न चोद्येतेति चेत्; तदपि दत्तोत्तरम्, यत्किंचिदर्थपरमिति विवक्षिते सिद्धसाधनात्; विशेषणाभावविशिष्टपरमिति पूर्वोक्तविरोधात् ।  \nद्वितीये तु सगुणब्रह्मप्रतिपादकस्य वाक्यस्य न कश्चिद्विशेषः ।  \nतदपि हि वस्तुगत्या निर्विशेषणमेव वक्ति भवतः ।  \nविशेषेणप्रतिपादना प्रतिपादनाभ्यां वैषण्यमिति चेत्; न, प्रातीतिकप्रतिपादनस्य परमार्थतोऽप्रतिपादनस्यचोभयत्रापि समानत्वात्; अस्मन्मते वस्तुत स्सविशेषणेपि देवदत्तश्श्यामोयुवेत्यादिवाक्यानां प्रवृत्तिदर्शनात्, दृष्टान्तस्य साध्यविकलत्वाच्च ।  \nत्वन्मतेन तु व्यधिकरणवाक्यानामपि परमार्थतो विशेषणशून्यार्थविषयत्वेन हेतुविशेषणवैयर्थ्यम् ।  \nन चतुर्थः, विशेष्यस्वरूपस्यैव मात्रशब्देनोपादाने सिद्धसाधनत्वात्; अतिरिक्तोपादने विवक्षितासिद्धेः ।  \nपदप्रतिपन्नविशेषणत्यागस्तेन विवक्षित इति चेत्; स किं वाच्यत्वेन विवक्षितः? उत तत्राविद्यमानतामात्रेण? उत विशेषणानां बोधनव्यापारागोचरत्वेन? आद्ये बोध्यवैशिष्ट्यप्रसङ्गः, सत्यपदस्यासत्ये तात्पर्यामिति व्याहतवर्णनप्रसङ्गश्च ।  \nसाध्यवैकल्पञ्च, तदिदंशब्दयोस्तत्तेदन्ताऽभाव प्रतिपादकत्वाभावात् ।  \nद्वितीयेपि पूर्ववत् सगुणब्रह्मवाक्यसमानतया तेषामप्यखण्डपरत्वप्रसङ्गः; साध्यवैकल्यं च, देवदत्तस्य कालद्वयसम्बन्धाभावे क्षणिकत्वप्रसङ्गात् ।  \nतृतीयेपि किं सर्वेषां तथाविधबोधनव्यापारागोचरत्वमभिमतम्? उत निरूपकाणां? नाद्यः, - भवदभिमततर्कानभिज्ञानं तदभिज्ञत्वेपि तदविश्वासिनां च तद्विशेषणविशिष्टप्रतीतेः ।  \nन द्वितीयः, असिद्धेः; अनुपपत्त्यभावस्य वक्ष्यमाणत्वात् ।  \nनापि पंचमः,   \nव्यावृत्तिपरत्ववर्णनस्यापि निर्मूलत्वप्रसंगात् ।  \nअनृतजडपरिच्छिन्न व्यावृत्तिपरतया हि पदत्रयव्यावृत्तिरभिमता ।  \nसजातीयभेदराहित्यं विवक्षितमिति चेत्; न, तस्यैतच्छब्दप्रतिपाद्यत्वाभावात् विशेषणविशिष्टत्वेपि तत्सिद्ध्यविरोधाच्च पूर्ववच्च साध्यवैकल्यं स्यात् ।  \nजडादिभेदस्य मिथ्यात्वाभ्युपगमे अन्यत्रोक्तरमुक्तम् ।  \nन च षष्ठः, भावरूपविशेषणदूषकाणां तर्काणां अभावरूपविशेषणैस्सह का पैतृष्वस्रीयता? तैरपि सम्बन्धाभावात् ।  \nतथा च -   \nभावो यथा तथाऽभावो निर्विशेषत्वबाधकः ।  \n\nअबाधकत्वे भावेपि बाधकत्वकथा मुथा ।।  \nवाक्यार्थस्य सखण्डत्वं भावेन यदि जायते ।  \n\nअभावेनापि जायेत सखण्डत्वमखण्डितम् ।।  \nभावान्तरमभावो वा यद्वा भावान्तराधिकः ।  \n\nन खण्ड्यते सखण्डत्वं द्वयोरपि च पक्षयोः ।।  \nदेवदत्तः श्यामोयुवेत्यादिभिरनैकान्त्याच्च ।  \nप्रत्यक्षबलात्तत्र वैशिष्ट्यम्, अत्र तु शब्दैकसमधिगम्यत्वाद्यथाशब्दं व्यवस्थेति चेत्; तर्हि शब्दकैसमधिगम्यार्थविषयत्वे सति समानाधिकरणवाक्यत्वादिति हेतुस्स्यात् ।  \nतथा सति दृष्टान्तस्य साधनविकलत्वप्रसङ्गस्स्यात् ।  \nनहि सोयन्देवदत्त इत्येतद्वाक्यमतीन्द्रियार्थाविषयम् ।  \nपूर्ववत्साध्यवैकल्यं च ।  \nसप्तमस्त्वस्मत्पक्ष एवेति सिद्धसाधनमेव ।  \nअष्टममपि विकल्पं विकल्पयामः, तत्किं निर्विवादयत्किंचिद्बोधनमात्रादधिकम्? उतानधिकम्? आद्ये विशिष्टपरत्वमकामेनापि स्वीकार्यम् ।  \nद्वितीये तु सिद्धसाधनत्वमेव ।  \n\nविगीतं वाक्यमिति किन्तत्वमसिसत्यज्ञानादिमात्रं विवक्षितम्? उतसोयं देवदत्त इति वाक्यव्यतिरिक्तं सर्वमपि समानाधिकरणवाक्यम्? नाद्यः, देवदत्तः श्यामोयुवालोहिताक्ष इत्यादिभिरनैकान्त्यात् ।  \nन द्वितीयः, तैरेव कालात्ययापदेशात् ।  \nनहि सोयन्देवदत्तइत्यादिवाक्यस्येव देवदत्तःश्यामइत्यादिवाक्यस्य विरोधाभासोप्यस्ति ।  \nआहुश्च - \"सर्वस्यापि च पक्षत्वे बाध एव प्रसज्यते ।  \nअनैकान्तिकता तु स्यात् पक्षीकारे च कस्यचित् ।। वाक्यत्वादिति हेतुश्च स्वरूपासिद्धतां व्रजेत् ।  \nआकांक्षादित्रयाभावे तद्भावेक्वाविशिष्टघीः।।' यश्चास्मिन्नेव साध्ये लक्षणवाक्यत्वात् प्रकृष्टप्रकाशचन्द्र इतिवाक्यवदिति प्रयोगः, सोप्येतैरेव दूषणैर्निरस्तप्रायः ।  \nप्रतिज्ञाहेत्बोर्विरोधश्च, लक्षणस्यासाधारणधर्मत्वात् ।  \nकिञ्च प्रकृष्टप्रकाशचन्द्र इत्यत्र प्रकृष्टप्रकाशत्वं किं चन्द्रशब्दप्रवृत्तिनिमित्ततया विवक्षितम्? उत तदुपलक्षणतया? आद्ये चन्द्रशब्दस्य स्ववाच्यतापरत्वात् प्रवृत्तिनिमित्तभेदेन वैशिष्ट्यं स्यात्, अन्यथा चन्द्रशब्दस्य तत्रापि निष्प्रयोजनत्वप्रसङ्गात् सामानाधिकरण्यस्यासिद्धिप्रसङ्गाच्च ।  \nन हि पर्यायेणापि सामानाधिकरण्यम्, \"भिन्नप्रवृत्तिनिमित्तानां शब्दानामेकस्मिन्नर्थे वृत्तिस्सामानाधिकरण्य' मिति हि तल्लक्षणम् ।  \nद्वितीये प्युपलक्षणीयोपलक्षणाकारद्वयप्रतिपादनाद्वैशिष्ट्यं सुस्थितमेव ।  \nप्रतिपन्नाकारोप्यधिक इति प्रागेवोक्तम् ।  \nप्रकृष्टप्रकाशश्चन्द्रइतिवदित्यत्र प्रकाशमात्रविवक्षायां सर्वप्रकाशानामपि चन्द्रत्वप्रसङ्गः, तस्य तन्मात्रलक्षणत्वात् ।  \nप्रकाशविशेषविवक्षायां प्रकृष्टप्रकाशश्चन्द्र इत्यस्य विशिष्टार्थविषयत्वात् दृष्टान्तस्य साध्यविकलत्वं स्यात्; अन्यथा प्रकृष्टपदवैयर्थ्यं च ।  \nतथा गन्धवतीप्रथिपीत्यादिषु लक्षणवाक्येष्वनै कान्त्यम् ।  \n\nअथ मन्यसे सर्वलक्षणवाक्येषु लक्ष्यपदेन स्वरूपन्निर्दिष्टम्, लक्षणांशेन तु स्वेतरसमस्तव्यावृत्तिर्विवक्षिता, तेनाकारेण स्वरूपमेववा, अस्मिन् ज्योतिर्मण्डले कश्चन्द्रः, एषु द्रव्येषु का पृथिवीत्यादि वदतां तत्तत्स्वरूपविषयो हि प्रश्नः, तत्र यदि प्रतिवचनं प्रकारविषयं स्यात्तदान्यप्रश्ने तदन्योक्तिरित्यसङ्गतिःस्यात् ।  \nतस्मात्स्वरूपमेव वाक्यार्थः, तत्र लक्षण स्वरूपविशेषणवैशिष्ट्यम विवक्षितम् ।  \nएवं विशेषणलक्षणत्यागात् विशेष्यापरित्यागाच्च जहदजहल्लक्षणया ब्रह्मैवात्र प्रतिपाद्यम् ।  \nयद्वा कल्पितसत्तादिसामान्यस्यैव वाचकाः ।  \nजहल्लक्षणयैवैते प्रागुक्तब्रह्मबोधकाः ।। इति ।  \n- तन्न, अविवक्षितमिति किं अबोध्यत्वं विवक्षितं? उतान्यार्थबोध्यत्वं? न हि गन्धवत्वमन्तरेण पृथिव्यां व्यावृत्तिप्रतीतिरस्ति ।  \nन द्वितीयः,तदानीमपि तद्विशिष्टत्वस्यानपायात् ।  \nअतस्सर्वत्र लक्षणवाक्येषु लक्षणान्वयस्तद्विरोधिव्यावृत्तिश्चाभिमतेइति तदुभयवैशिष्ट्यं वाक्यान्तरेभ्योधिकमेव ।  \nअतस्सर्वेष्वपिवाक्येषु वैशिष्ट्यं दुस्त्यजमेव! प्रतिप्रयोगश्च - विगीतं वाक्यं विशिष्टपरं वाक्यत्वात्, व्यधिकरणवाक्यवदिति ।  \nइदं चानुमानं सर्वलोकप्रतीत्यनुगुणत्वाद्विशेषणक्लेशरहितत्वाच्चाधिकबलमेवेति अनेन पूर्वयोर्बाधः प्रतिरोधो वा ।  \nन च जरद्गवादिवाक्यैरनैकान्त्यम्, आकाङ्क्षादित्रयवत एव वाक्यत्वेन विवक्षितत्वात् ।  \nयद्वा - प्रमाणत्वे सतीति विशेषणमिह प्रथममेव प्रक्षेप्यम्, तथाप्यनेन पूर्वयोर्बाधः प्रतिरोधो वा दुर्वारः ।  \nन च व्यधिकरणवाक्यत्वमत्रोपाधिः, लोके वेदे च विशिष्टपरसमानाधिकरणवाक्यदृष्टेस्तस्य साध्यसमव्याप्त्यभावात् ।  \n\nकिञ्चानयोरनुमानयोर्विपक्षे बाधकाभावात् अप्रयोजकत्वं च ।  \nनन्वस्ति विपक्षे बाधकम्; तथा हि - यदि विगीतं वाक्यं विशिष्टपरस्यात्तदा निर्गुणवाक्यविरोधप्रसङ्ग इति चेत्; न, निर्गुणवाक्यानां दोषनिषेधपरत्वस्थापनात् ।  \nविशेषणविशेष्ययोर्विशेषणनां न मिथोभेदादेकार्थपरताभङ्ग इति चेत्; किं प्रधानभूतैकार्थपरता भज्येत? उत विशेषणविशेष्यतादात्म्यलक्षणैकार्थपरता? उत निर्विशेषैकार्थपरता? न प्रथमः, प्रसञ्जकप्रसञ्जनीययोर्व्याप्त्यभावात् ।  \nन द्वितीयतृतीयौ, इष्टप्रसङ्गत्वेन दुष्टत्वात् ।  \nविशेषणविशेष्यतादात्म्यनिर्विशेषत्वयोरसिद्धत्वेन विपर्यये पर्यवसानासिद्धेश्च ।  \nद्वितीयस्य विपर्यये पर्यवसानं तु क्षपणकगन्धिवेदान्तिमतमुत्थापयत् भवतोपसिद्धान्ततामावहेत् ।  \n\nननु विशेषणभेदेन विशिष्टताभेदात् विशेष्यभेद इति प्रसङ्गार्थ इति चेत्? कोयं विशिष्टताभेदो नाम? किं विशेषणभेद एव? उत तत्सम्बन्धभेदः? उत व्यावृत्तिभेदः? यद्वा - तदधीनबुद्धिभेदः?अथवा विशेष्यभेद एव? नाद्यः, व्याप्त्यभावस्योक्तत्वात्;   \nविशेषणभेदेन विशिष्टताभेदादित्यनयोरैकार्थ्यप्रसङ्गेन हेतुफलभावासिद्धेश्च ।  \nन द्वितीयः, अव्याप्तेरेव; एकस्य विशेष्यस्यानेकविशेषणसम्बन्धभेदादनेकत्वमिति स्ववचनविरोधाच्च ।  \nप्रसञ्जनीय विपर्ययेण प्रसञ्जकविपर्यये तात्पर्यात् अविरोध इति चेत्; एकश्चायम्, अतोऽनेकविशेषणसम्बन्धोस्य नास्तीति स स्यात्; तत्र च श्यामत्वाद्यनेकविशेषणविशिष्ट विशष्टतयोपलभ्यमाने देवदत्तादौ व्यभिचार एव ।  \nएकत्वमनेकविशेषणसम्बन्धाभावश्चेत्युभयमेकत्रोप संह्रियमाणमेकस्यानेकसम्बन्धो नोपपद्यत इति वदतः स्ववचनविरोधमावहति ।  \nन तृतीयः, तत्तद्विशेषणसबन्धभेदैर्यथास्वं विरोधि व्यावृत्तिभेदे विवक्षितेऽनेकव्यावृत्तीनामेकत्र सम्भवात्, अविरोधिव्यावृत्तिभेदस्य त्वसिद्धत्वात् ।  \nन हि नैल्यमुत्पलादपि व्यावर्तयेत्, तथा सति घटः पट इत्यादिवन्नीलमुत्पलमित्यादिसमानाधिकरणवाक्यानामनन्वयप्रसंगाच्च ।  \nभेदकं विशेषणं भेद्यं विशेष्यमिति स्थिते सङ्कोचकप्रत्यक्षाद्यसम्भवे स्वेतरसमस्तविशेषणाश्रयाद्भेदस्सिद्ध्येदिति चेत्;  \nतर्हि तत एव विशेषणान्तरप्रयोग इव तदप्रयोगेपि स्वाश्रयाद्भेदः किन्न सिद्ध्येत्? विरोधादिति चेत्; किमत्र मानम्? उपलम्भ इति चेत्; किं प्रत्यक्षादिजन्योयमुपलम्भः? उतैतद्वाकक्यस्थसत्यादिपदजन्यः? न प्रथमः, शास्त्रैकसमाधिगम्ये तदसम्भवात् ।  \nन द्वितीयः, अविशेषादविरोधिविशेषणान्तराश्रयादपि व्यावृत्त्यभावेन तत्तद्वाक्योदिताविरोधिसर्वविशेषणान्वयसिद्धेः ।  \nयदि चैकमेव विशेषणं स्वेतरसमस्ताश्रयाद्धाबर्तयेत्, तदा विशेषणान्तरप्रयोगस्सर्वत्र निरर्थकः ।  \nतस्यापि चैकस्य निरसनीयत्वेन तत्प्रयोगोपि प्रतिकूलः \"\"प्रक्षाळनाद्धि पङ्कस्य दूरादस्पर्शनंवर'' मिति न्यायात् ।  \nपरस्परप्रवृत्तिनिमित्तप्रतिक्षेपोनेकपदप्रयोजनमिति चेत्; न, अनृतजडपरिच्छिन्नभिन्नतया गूढसौगतकूटस्थैर्व्याख्यातत्वात्, पदद्वयप्रयोगेणापि चरितार्थत्वाच्च तेनैव निश्शेषप्रतिपक्षेपसिद्धेः ।  \nयद्वा - विशेष्यपदमात्रमेव प्रयोक्तव्यम्, प्रक्षाळनादितिन्यायात्; एकं पदमबोधमिति चेत्; न, उपलम्भविरोधात् ।  \nस्मृतिमात्रं स्मृत्यविशिष्टबोधमात्रं वा तेन जन्येतेति चेत्? किमतः? तावतैव विशेष्यस्वरूपप्रकाशसिद्धेः तदतिरिक्तस्य च पदान्तरप्रयोगेपि भवता प्रक्षेपात् ।  \nविशेष्यपदमात्रप्रतिपन्नं स्वरूपं विशेषणविधिनिषेधसाधारणं प्रतीयेत, ततश्च संशयस्स्यादिति स्वयं विशेषणाभावनिर्णयाय विशेषणपदप्रयोग इति चेत्; हन्ताभावनिर्णयाय भावप्रतिपादनामिति महदिदमुपपादनमाहात्म्यमिति विपरीतनिर्णय एव ततस्स्यात् ।  \nविषं भुङ्क्ष्वेत्यादिवत्तात्पर्यपरीक्षा तदभावनिर्णय इति चेत्; एवं विशेष्यपदमात्रप्रयोगेपि तात्पर्यपरीक्ष्या सर्वविशेषणशून्यत्वमुन्नीयताम् ।  \nतात्पर्यनिश्चायकं तत्र नास्तीति चेत्? अहो विशेषणपदप्रयोगे विशेषणाभावतात्पर्यं निश्चीयते, तदप्रयोगे तु नेति सम्यक्परीक्षकत्वम् ।  \nदेवदत्तोयभित्यादौ विशेषणपदाप्रयोगेपि तद्विशिष्टत्वं प्रतीयत इति सन्देहानपाय इति चेत्; श्यामोयुवेत्यादिविशेषणपदप्रयोगेपि तद्विशिष्टत्वं प्रतीयत इति सन्देहानपाय एव ।  \nप्रतीतमपि युक्त्या निरस्यत इति चेत्; अप्रतीतं किन्निरसितुं युक्त्या न शक्यते? नूनमुपकारकमेवापकारकं मन्यसे ।  \nप्रतियोगिस्मृत्यभावे तत्प्रतिक्षेपो न शक्यत इति चेत्; न, साधारणधर्ममात्रप्रतीत्यैव धर्मिणां बुद्ध्यधिरोहात् ।  \nअन्यथा संशयस्याप्यनुत्थाने सिद्धमेकपदेनैव निर्विशेषम्, किमनेकैरजागळस्तनायमानैस्सत्यादिपदैः ।  \nनापि चतुर्थः, स हिबुद्धिस्वरूपभेदमात्रं वा? ग्राहकविशेषाधीनप्रत्यक्षादिभेदो वा? ग्राह्याकारभेदो वा? आद्ये धारावाहिकबुद्धौ वस्तुनः क्षणिकत्व प्रसङ्गः ।  \nअभिज्ञाप्रत्यज्ञियोर्भिन्नविषयत्वेन क्षणिकत्ववादिसम्मत सर्वप्रत्यभिज्ञाप्रामाण्यभङ्गप्रसङ्श्च ।  \nअतिरिक्तस्त्वयं विशेषः, स्मृत्यनुभवयोर्भिन्नविषयत्वप्रसङ्गश्च ।  \nएवं वादिप्रतिवादिशिष्याचार्यबुद्धीनमेविषयत्वाभावात्परस्पर व्यवहारानभिज्ञतया कथा प्रवृत्त्यादिभङ्गप्रसङ्गश्च ।  \nएतेनात्मख्यातिवादस्तदनुविधायिविषयान्तः करणवृत्त्यध्यासवादश्च निर्मूलः ।  \nअत एव न द्वितीयः ।  \nस्वराद्यनुमितपुत्रादेः पूर्वानुभूतान्यत्वप्रसङ्गश्च ।  \nतथा च श्रवणमनननिदिध्यासनादीनां भिन्नविषयतया स्यात् ।  \nतृतीयेपि ग्राह्याकारमात्रं विवक्षितम्? विरुद्धग्राह्याकारभेदो वा? पूर्वत्र उक्तनयेन विशेष्यभेदासिद्धिः, एकस्यैवानेकविशेषणविशिष्टता   \nग्राहणात् ।  \nअन्यथा व्यावहारिकस्यपि विरुद्धाविरुद्धधर्मव्यवस्थापनस्यासिद्धिप्रसङ्गात् ।  \nउत्तरोपि प्रागुक्तनयेनासिद्ध एव ।  \nतत्त्वमसीत्यत्र तत्त्वमाकारयोरविरोधस्तु सामानाधिकरण्यवादे द्रष्टव्यः ।  \nनापि पञ्चमः, विशिष्टताभेदाद्विशेष्यभेद इति हेतुसाध्यभावासिद्धिप्रसङ्गात् ।  \nपर्यायद्वारा पर्वक्रमेण बुध्यारोहणमात्रार्थमिदमिति चेत्; तर्हि विशेषणभेदाद्विशेष्यभेद इत्येतावदेवोक्तं भवति, तच्च व्याप्त्यभावादिनां प्रथममेव दत्तोत्तरम् ।  \nअस्तु तर्हि परस्परसमवायप्रसङ्गो विपक्षे दण्डेः ।  \nतथाहि - सर्वं हि वाक्यं उद्देश्योपादेयविभागवत्; ततश्च क्रमावश्यम्भावः, यौगपद्येन विशेषणानामन्वये सत्युद्देश्योपादेयविभागासिद्धेः, \"यद्वृत्तयोगः प्राथम्यमित्याद्युद्देश्यलक्षण' मित्याहुः, ततश्च यदि विशेषणविशिष्टमुद्दिश्य विशेषणान्तरं विधीयते तदोद्देश्यानुप्रविष्टविशेषणांशस्यापि विशेष्यांशस्येव विशेषणान्तरेण विशेष्यत्वप्रसङ्गः ।  \nएवं विशेषणान्तरविशिष्टोद्देशेपीति; तन्न, सर्वेषां वाक्यानामुद्देश्योपादेयनियमाभावात् ।  \nसर्वस्याप्राप्तत्वे विशिष्टमेव विधेयं निरणैषुः \"यदाग्नेयोऽष्टाकपाल' इत्यादिषु ।  \n\nगत्यभावविषयो विशिष्टविधिरिति चेत्? किमतः? उद्देश्योपादेयविभागस्स्वरस इति चेत्? तथापि कृत्स्नस्याप्राप्तत्वे स एव गत्यभाव इति विशिष्टविधिर्भवति ।  \nअन्यथा न क्वचिदपि विशिष्टविधिस्वीकारः ।  \nअतो विशिष्टविधिस्थलेषु युगपदेविशेषणविशिष्टैकप्रतीतिरनिवार्या ।  \nयत्र किञ्चिदुद्दिश्य किमपि विधीयते; न तत्रापि परस्परसमवायसिद्धिः, प्रथमन्तावत् परस्परमुद्देशासम्भवात् ।  \nप्राप्तोह्यंश उद्देश्य एव अप्राप्तोंशो विधेय एवेति व्यवस्थापनात् ।  \nप्राप्तस्यापि विशेषणस्य विशेष्यान्वयप्रतिपत्त्यर्थमितरांशानुवादेन तदंशविधिस्स्वीकार्य इति चेन्न; - तद्विशिष्टतानुवादेनैव तदन्वयप्रतीतिसिद्धेः ।  \nअत उद्देश्योपादेयभावस्य प्राप्तत्वाप्राप्तत्वनिबन्धनत्वान्नाभिधानदशायां क्रमापेक्षा ।  \nस्मृतिविमर्शयोस्तदपेक्षायामपि प्रत्येकंस्मरणात् यथायोग्यं विमर्शाच्च न परस्परसमवाय प्रसङ्गावकाशः ।  \n\"यद्गृत्तयोगः प्राथम्यमित्याद्युद्देश्यलक्षण'मिति तूच्चारणक्रमविषयम्, नाभिधानविषयम् ।  \nअत उद्देश्यांशगतविशेषणस्य तृपादेयविशेषणाधारत्वप्रसङ्ग इति च प्रत्युक्तम् ।  \nउद्देश्यपदवदुपादेयपदस्यापि विशेष्यसमवेतविशेषणबोधनव्युत्पत्तेर्यथाव्युत्पत्ति विवक्षितत्वात्प्रयोगाच्च ।  \nन हि \"दण्डी देवदत्तः कुण्डली' त्यत्र दण्डस्यापि कुण्डलित्वमनुन्मत्तोऽभिमन्येत् ! ननूद्देश्यस्य व्याप्यत्वमुपादेयस्य व्यापकत्वं सर्वत्राभिमतम्,अस्त्वेवम्, तथापि यथा यो यो घूमवान् सोग्निमानित्यादिषु, अतो विशिष्टस्योद्देश्यत्वे तस्यांशस्याशेषस्याप्युपादेयांशेन व्याप्तिर्वक्तव्येति चेत्; अस्त्वेवम्, तथापि न समवायेन व्याप्तिर्वक्तव्या; यथाप्रमाणं सम्बन्धनियमस्यैव व्याप्तिरूपत्वात्, न हि धूमोग्निव्याप्त इति धूमसमवेतोग्निः; ततोत्र विशेषणान्तरेणैकार्थसमवायतस्सम्बन्धनियम इति यथाप्रमाणमास्थीयताम् ।  \nएवन्तर्ह्युद्देश्यांशगतविशेषणस्य शाखासारसादिवदुपलक्षणत्वमात्रं स्यादितिचेत्; किन्तेन? न हि तथात्वेपि निर्विशेषत्वं सिद्ध्यति ।  \nलक्षणस्य बहिर्विषयत्वात्तत्सिद्धिरिति चेत्; न, तस्य बहिष्ठत्वेप्युपादेयस्य तन्निष्ठतया निर्विशेषत्वासिद्धेः; नचोपलक्षणं सर्वे बहिष्ठमिति नियमः, गोत्वपृथिवीत्वाद्युपलक्षणसास्त्रादिमत्वगन्धवत्त्वादेर्बहिष्ठत्वाभावात् ।  \nन च सारसादिकमपि बहिष्ठम्, संयोगादिमत्त्वात्; अन्यथा सम्बन्धाभावेन देवदत्तक्षेत्राद्युपलक्षणत्वासम्भवात्; असम्बन्धमुपलक्षयन्न कस्यचिदेवोपलक्षणं स्यात्; अपि त्वसम्बन्धाविशेषात् सर्वस्यापि स्याद्वा न वा ।  \nकस्यचिदुपलक्षणस्य सम्बन्धाभावे वाक्यस्यानन्वयप्रसश्च ।  \nएतेन चन्द्राद्युपलक्षणशाखादिकमपि निर्व्यूडम् ।  \nन हि साप्यसम्बन्धिनि तमुपलक्षयति; तस्यास्सर्वोपलक्षकत्वप्रसङ्गात् निर्णयासिद्धेः ।  \nसर्वस्य तदुपलक्षणत्वं तदानीमेव स्यादित्यतिप्रसङ्गेन तत्वासम्भवात् ।  \nकस्तर्हि तत्सम्बन्धः यस्तन्निर्देशविवक्षितः? स एव किमिति सौहृदेन पृच्छाम इति चेत्; शाखाग्रे चन्द्र इति वदन्तो द्विविधाः, प्रतीतिमात्रतन्त्राः निरूपकाश्च ।  \nतत्र पूर्वे व्याप्तिसिद्धं संयोगादिकमुपजीव्य प्रयुञ्जते, इतरे तु तदार्जवेदशलक्षणविवक्षयेति ।  \nअतः पारंपर्येण सम्बन्धश्शाखायमपि सिद्धः ।  \nतादृशर्जवादिसम्बन्धस्साक्षात्सम्बन्धभ्रमेपि भ्रमकारणतयोऽपक्षितत्वात् नापैतीति भ्राम्यत्प्रयोगेपि सम्बन्धमात्रसत्यत्वसिद्धिः ।  \nअस्तु तर्हि विशेष्यं न विशेषणान्तराधिकरणम्, उद्देश्यपदप्रतिपन्नत्वात् तत्पदोपत्तिविशेषणवदिति चेत्; न, प्रागुक्तोपलम्भविरोधादिदूषणानामनिवार्यत्वात् तथाविधवाक्यातां सर्वेषां प्रामाण्यप्रसङ्गात् ।  \nत्वदुक्तेनैव हेतुना त्वदुक्तदृष्टान्तवदेव विशेष्यं न पदान्तरबोद्ध्यमित्यतिप्रसङ्गाच्च ।  \nएतेन युगपद्बोधने विशेष्यांशवत् प्रातिपदिकार्त्थैक्यपरसमानविभक्तिसामर्थ्यादेव विशेषणानांमिथो विशेषणान्तरैर्विशेष्येण च तादात्म्यप्रसङ्गोपि प्रत्युक्तः ।  \nन हि पदद्वयप्रतिपन्नविशेष्यैक्यमात्रात्तत्सिद्धः, भवत्पक्षे सगुणब्रह्मवाक्यपर्यालोचनेन व्याप्तिविरोधात् ।  \nन च सगुणसमानाधिकरणवाक्यस्य प्रातिपदिकार्त्थैक्ये तात्पर्यमिति स्यात्, तद्वदेव निर्गुणवाक्येष्वपि विशेष्यमात्रैक्यपरत्वनिर्णयात् ।  \nतथा च  \nसगुणे र्निर्गुणे वापि सामानाधिकरण्यधीः ।  \n\nविशेषणानां भेदेपि विशेष्यैक्ये नियम्यते ।।  \nअन्यथा व्युत्पत्तिपत्त्योर्विरोधात् ।  \nअत एव भिन्नप्रवृत्तिनिमित्तानां शब्दानामेकस्मिन्नर्थे वृत्तिस्सामानाधिकरण्यमिति तल्लक्षणविदः ।  \n\nननु भिन्नप्रवृत्तिनिमित्तत्वं हि भिन्नार्थत्वम्, प्रवृत्तिनिमित्तस्य शब्दवाच्यत्वात्, अतो भिन्नार्थानां शब्दानामेकार्थपरत्वमिति व्याघात इति चेत्; किमिदं लक्षणवाक्यस्य दूषणाभिप्रायेणोक्तम्? उतान्यपरत्वाभिमानेन? नाद्यः, अनभ्युपगमात्; न द्वितीयः,भिन्नप्रवृत्तिनिमित्तानां शब्दानां प्रवृत्तिनिमित्तपरित्यागेनैकार्थपरत्वमिति शेषपूरणेन व्याख्येयमिति चेत्; कुत एतत्? एकैकस्मिन्नर्थे प्रवृत्तिरिति शेषपूरणेन विपरीतं वा किन्न स्यात्? एकार्थत्वस्य तात्पर्यसिद्धत्वात् भिन्नार्थत्वस्य तद्विरुद्धत्वाच्चेति चेत्; तर्हि व्यधिकरणवाक्येष्वपि नानाकारकादिवैशिष्ट्यन्न स्यात्; तत्राप्येकार्थत्वस्य तात्पर्यसिद्धत्वात् ।  \n\"अर्थैकत्वादेकं   \nवाक्यं साकांक्षञ्चेद्विभागे स्या'दिति हि वाक्यविदः ।  \nन च बौद्धगन्धिवैयाकरणादिवत्तत्रापि वैशिष्ट्यं माभूदिति वाच्यम्; अपसिद्धान्तात् ।  \nवस्तुतस्तत्रापि वैशिष्ट्यन्न सिद्धान्त इति चेत्; तर्हि तद्वदेव समानाधिकरणवाक्यस्यापि विशिष्टपरत्वमभ्युपगम्य तैस्सह बाध उपपाद्यताम् ।  \nएवं च समानाधिकरणवाक्यत्वादिति हेतुविशेषणोपादानवैयर्थ्यं च प्रागेवोक्तम् ।  \nअनेककारकविशिष्टैकर्थपरत्वं व्यधिकरणवाक्येषु व्युत्पत्तिसिद्धमिति चेत्; तर्हि अनेकविशेषणविशिष्टैकविशेष्यपरत्वं सामानाधिकरणवाक्येषु व्युत्पत्तिसिद्धमिति समस्समाधिः ।  \nएवं च विषयव्यवस्थया विरोधे शमयितव्ये बाधाध्याहारलक्षणादिपरिग्रहो देवानां प्रियेभ्य एव रोचते ।  \nप्रवृत्तिनिमित्तशब्दवाच्यविशेषणनिष्ठो हि भेदस्तदाश्रयभूतविशेष्यगतञ्चैकत्वमिति कोत्र विरोधमनुसन्दधीत? अतस्सामानाधिकरण्यलक्षणानुपपत्ति र्न ते विपक्षे बाधिका, अपि तु स्वपक्ष एवेति तूष्णीमास्व ।  \nपदद्वयप्रतिपन्नविशिष्टद्वयैक्ये विशेष्यैक्यवद्विशेषणैक्यमपि दुस्त्यजम्, तद्वदेव वा विशेष्यभेदोपि किन्न स्यादिति चेत्; किमिदम्? अथश्शायितोपि केशान्न मुञ्चति! विशिष्टद्वयैक्यशब्देन विशेषणद्यैक्यविवक्षायामात्माश्रयसिद्ध्यादिदोषः, विशेष्यैक्यविवक्षायान्तस्य विशेषणैक्यं प्रत्यसाधकत्वस्योदीरितत्वात्; यथा जात्यादिरूपविशेषणैक्येपि विशेष्यभेदः प्रत्यक्षादि सिद्धत्वाद्दुरपह्नवः; तथा विशेष्यैक्येपि विशेषणभेदस्तत एव दुरपह्नवः ।  \nअन्यथानेकगुणविशिष्टैकवस्तुप्रतिपादकतयाभिमतानां सगुणवाक्यानामनुत्थानप्रसङ्गात् ।  \nयथा वानेकप्रतियोगिभेदेपि तत्तद्धावृत्तवस्त्वैक्यम्; तथानेकविशेषणभेदेपि तत्तदन्वितवस्त्वैक्यं न व्याहतमेव ।  \nएवं च विशेषणैक्यप्रसङ्गे प्रतियोग्यैक्यप्रतिबन्देरपि दुस्तरत्वं स्यात् ।  \nकिञ्च - यथा क्रमेण युगपद्वा प्रत्यक्षादिभिरनेकविशेषण विशिष्टैकवस्तुप्रतिपत्तौ विशेष्यभेदो वा विशेषणानां मिथस्तादात्म्यसमवायो वा न प्रसज्येते; तथा शब्देनापि, प्रत्यक्षाद्यनुसारिव्युत्पत्तिवशंवदत्वात् तत्सामर्थ्यस्यापि प्रायशः तत्समानत्वात् ।  \nएवमन्यदपि द्रष्टव्यम् ।  \n\nप्रतिकूलतर्काश्च भवन्ति तथाहि - यद्येकपदप्रतिपन्नादन्यूनानधिकमेव पदान्तरेणापि बोध्येत; तदा पर्यायत्वप्रसङ्गः, पदान्तरवैयर्थ्यञ्च; निमित्तेभेदादपर्यायत्वमितिचेत्; तर्हि वैशिष्ट्यप्रसङ्गः, तथा च स्वेष्टभङ्गः, निमित्तभेदे सत्यपि तदन्वयाभावाद्वैशिष्ट्याभाव इति चेत्; किमत्र घटः पट इतिवत्प्रमाणविरोधादनन्वयः? उत तदविरोधेपि श्रद्धासंगृहीततर्कावस्करबलात्? नाद्यः, असिद्धेः; न द्वितीयः, प्रागेव निरस्तत्वात्; यदि च सन्तमपि निमित्तभेदमनादृत्य सर्वैः पदैस्स्वरूपमात्रमेव बोध्येत; तर्ह्येकेतरपदप्रयोगे नैरर्थक्यं स्यात्, प्रतिपन्नेपि स्वरूपे तत्तत्प्रतियोगिव्यावृत्तिसिद्ध्यर्थं पदान्तरप्रयोग इति चेत्; किन्तत्प्रवृत्तिनिमित्तान्वयसामर्थ्यात्तत्प्रतियोगिव्यावृत्तिसिद्धिः? उत तत्तत्पदजन्यस्वरूप मात्रबोधादेव? नाद्यः, वैशिष्ट्यस्य दुर्वारत्वात्; न द्वितीयः, अविशेषात्; प्रथमपदेनैव स्वरूपप्रतिपत्तौ सर्वव्यावृत्तिसिद्धिप्रसङ्गात्, तेन तदसिद्धौ पदशतेनापि तदसिद्धिप्रसङ्गात्; यथा पर्यायाणां शतमपि पठ्यमानं न व्यावृत्तिभेदमापादयति, तथात्रापि ।  \nअत एकेतरपदानां नैरर्थक्यमेव ।  \nसामानाधिकरण्येन निर्विशेषपरत्व सिद्ध्यर्थमनेकपदप्रयोग इति चेत्; न, तथापि पदद्वयमात्रेणापि तत्सिद्धेः बहुपदप्रयोगे नैरर्थक्यप्रसङ्गात्; तथा च विशेषण पदद्वयमपि प्रयोक्तव्यम्; एकविशेषणपदसहितविशेष्यपदमात्रेण सामानाधिकरण्यसिद्धेः ।  \nसामानाधिकरण्यस्य निर्विशेषपरत्वे सिद्धे तदर्थतया अनेकपदप्रयोगसाफल्यम्, तत्साफल्ये च सति सामानाधिकरण्यस्य निर्विशेषपरत्वसिद्धिरित्यन्योन्योश्रयता ।  \nननु तत्तत्प्रवृत्तिनिमित्तविशिष्टं वस्तु शब्दबोध्यम्, प्रवृत्तिनिमित्तानि च स्वविरोधिव्यावृत्तिसहवर्तीनि, अत्र तु विशिष्टबोधनानुपपत्या विशेष्यमात्रं बोधयन्त्यपि पदानि नैरर्थक्यादिपरिहाराय स्वप्रवृत्तिनिमित्तसहिततत्तद्विरोधिव्यावृत्तिमपि   \nलक्षयन्ति, ततस्ततद्धावृत्तमेकं वाक्यार्थ इति किन्नोपपद्यते? श्रूयताम् ।  \nतत्तद्धावृत्तिः किमत्र धर्मिस्वरूपम्? उत ततोन्या? तत्र न तावत्स्वरूपम्, स्वरूपस्यैव तत्प्रकाशत्वात्; प्रकाशाप्रकाशयोरध्यासानुपपत्त्यादेरन्यत्र प्रतिपादनात् ।  \nकिञ्च - तत्तद्विरोधिव्यावृत्तिः किं परस्परभिन्ना? उतैका? भिन्नत्वे तदात्मकत्वात् ब्रह्मणोपि भेदप्रसङ्गात्; न च व्यावृत्तिभेदो मिथ्येति वाच्यम्; मिथ्याभूताभेदप्रतिपादनायानेकपदनैष्फल्यात्; अतत्वावेदकप्रसङ्गाच्च ।  \nएकत्वे प्रथमपदेनैव सर्वव्यावृत्तिसिद्धौ पदान्तरप्रयोगनैष्फल्यमनतिक्रान्तम् ।  \nएकनिष्ठानेकप्रतियोगिकान्योन्याभावनिरूपणं तर्हि कथमिति चेत्; इत्थम् ।  \nप्रतियोगिभेदादन्योन्याभावभेदाभ्युपगमे दोषाभावात् ।  \nअभेदेपि तत्तत्प्रतिसम्बन्धित्वलक्षणविशेषणविशिष्टैकान्योन्याभावपरत्वात् अनेकपदप्रयोजनसिद्धिः ।  \nएवं स्वरूपानतिरिक्तान्योन्याभावे समाधिरनुसन्धेयः ।  \nन चात्रापितत्तत्प्रतिसम्बन्धित्वलक्षणाविशेषणवैशिष्ट्यमात्रमभ्युपगतमिति वाच्यम्, प्रागेव तत्तद्धर्मवैशिष्ट्यस्य यथाप्रतीत्यभ्युपगन्तुमुचितत्वात् ।  \nनाप्यन्या; सा हि तत्तत्प्रवृत्तिनिमित्ताकारा वा स्यात्? उत ततोन्या तदविनाभूतेति? न प्रथमः, दूरं गत्वा घट्टकुटीप्रभात्तप्रसङ्गात्; नापि द्वितीयः, तत्तत्समानयोगक्षेमतया तदभावे तदसिद्धिप्रसङ्गात्, न हि घटत्वाभावेप्यघटव्यावृत्तिसिद्धि, तत्सिद्धौ तद्वैशिष्ट्यस्यापरित्याज्यत्वात् पुनरपि परपक्षकुक्षिप्रवेशेन   \nभस्मीभावः ।  \nअभावरूपविशेषणमात्रवैशिष्ट्यमनुमन्यामह इति त्वपक्षपातिनस्ते न युक्तम् ।  \nन च व्यावृत्तीनां मिथ्यात्वेन समाधिः, जडाद्यैक्यप्रसङ्गस्यान्यत्रोक्तत्वात्; पूर्ववदतत्वावेदकत्वप्रसङ्गाच्च ।  \nभवत्पक्षे तत्तत्प्रवृत्तिनिमित्तानामपि मिथ्यात्बात्तत्तद्वैशिष्ट्येप्येवं न भेतव्यम् ।  \nअतो भवता प्रथममेव तदभ्युपगम उचितः ।  \nएतेन शौकल्यं कार्ष्ण्यव्यावृत्तं पीतिमव्यावृत्तमित्यादिप्रतिबन्दिनिस्तारसिद्धिः, तत्र प्रतिपदं प्रतिपाद्यभेदाभ्युपगमात् ।  \nयदि पुनस्तत्रापि कार्ष्ण्यव्यावृत्तिरेव पीतिमव्यावृत्तिः स्यात्, तदा पीतिम्नः कार्ष्ण्यव्यावृत्तिसद्भावे न पीतिमव्यावृत्तिप्रसङ्गः ।  \nएवं विपरिवर्तेन कार्ष्ण्यव्यावृत्तिप्रसङ्गः ।  \nअतः कार्ष्ण्यव्यावृत्त्यभावे पीतिमव्यावृत्तेः कार्ष्ण्ये दर्शनात्तयोर्मिधो भेदस्सिद्धः, व्यावृत्त्यनुवृत्त्योरेकत्र विरोधात् ।  \nव्यावृत्त्यनुवृत्तिभ्यामेव हि व्यक्तिजातिभेदं सर्वेप्याहुः ।  \nताभ्यामेव हि घटादेस्सतश्च मिथ्यात्वामिथ्यात्वविवेको भवद्भिरपि स्वीकृतः ।  \nअतः कार्ष्ण्यव्यावृत्तमित्यादौप्रतिपदं प्रतिपाद्यभेदस्याभ्युपगन्तव्यत्वान्न निष्प्रयोजनत्वप्रसङ्गावकाशः ।  \nयद्यपि भावान्तरं व्यावृत्तिरिति पक्षः, तथापि तस्य व्यावृत्तित्वं तत्तत्प्रतिसम्बन्धित्वसमुच्चितोपाधिभेदगर्भमिति तेनाकारेण प्रतिपाद्यभेदसिद्धिः, अन्यथा शौकल्यस्वरूपस्यैव पीतिमव्यावृत्तिरूपत्वे कार्ष्ण्ये पीतिमव्यावृत्तिशब्दो न प्रयुज्येत ।  \nन च तावता भआवान्तराभाववादपरित्यागप्रसङ्गः, अभावाभावेष्विवात्रापि निर्वाहस्य तन्त्राचार्यैस्समर्थितत्वात् ।  \nसम्भवति च शौकल्यादेस्सकलेतरव्यावृत्तिरूपत्वम्, तत्प्रकाशेऽन्याध्यासस्यादृष्टेः, ब्रह्मस्वरूपेनिर्विशेषे प्रकाशमान एव सर्वेतराध्यासात् सर्वेतरव्यावृत्तिरूपत्वं दुरुपपादमेव ।  \nकिञ्च निर्विशेषबाधने वाक्यस्य सामानाधिकरण्यासिद्धिप्रसङ्गश्चासामानाधिकरणानेकार्थबोधकतयैव ह्यन्ततः शब्दानां सामानाधिकरण्यम् ।  \nअत एव हि भिन्नप्रवृत्तिनिमित्तानामित्यादि लक्षणमुक्तम् ।  \nन चैतदुदाहरण विशेषविषयमिति वक्तुं युक्तम्; एकप्रवृत्तिनिमित्तानां वा परित्यक्तमुख्यामुख्यसर्वप्रवृत्तिनिमित्तानां वा सामानाधिकरण्यादर्शनात् ।  \nसत्यज्ञानादिवाक्ये दृश्यत इति चेत्; न, आशामोदकतुल्यत्वात् ।  \nतर्हि पर्यायपाठेष्विति चेत्, किं पुनरुक्तोदाहरणेषु यथा घटं कुम्भमानयेत्यादिषु? किं वा निखण्डुवत् पर्यायव्युत्पादनार्थपाठेषु यथा कः पिक इत्युक्ते कोकिलः पिक इत्यादिषु? तत्राद्येऽनन्वयादेव सामानाधिकरण्यासिद्धिः, अनन्वयश्चाकाङ्क्षादि विरहात्, आकाङ्क्षादित्रयसमाहारे सत्येव ह्यन्वयः, अन्यथा नैराकाङ्क्ष्येण क्वचिदपि वाक्यभेदो न स्यात् ।  \nद्वितीये तु निमित्तभेदोस्त्येव, कोकिलशब्दस्य कोकिलत्वजात्यैव प्रवृत्तत्वात्पिकशब्दस्य पिकशब्दवाच्यत्वलक्षणविवक्षया प्रयोगात् ।  \nकथमिदमवगतमिति चेदित्थम्; कः पिक इति पृच्छतो हि पिकशब्दवाच्यः क इत्यभिप्रायः, तदुत्तरार्श्रस्तु तदनुरूप एव भवितुर्महति. ततश्च कोकिलः पिकशब्दवाच्य इत्येवोत्तरवाक्यार्थः ।  \nएतदनभ्युपगमे तत्रापि पौनरुक्त्यादिदोषो दुष्परिहर इति ।  \n\nएवं च न समानाधिकरणवाक्यस्य मुख्येपि विशिष्टैक्ये सम्भवति लक्षणा, तत्रापि सर्वपदलक्षणा, तत्र च निर्विशेषविशेष्यमात्रलक्षणा, तदुपरि व्यावृत्तिलक्षणेत्यादिपरिक्लेशो भवति ।  \nइदं च तात्पर्यानिर्णयवशास्त्वीक्रियत इति वदन् कथन्न जिह्रेति? स्वप्रतिपत्तिर्भवतीति कथमेनन्न निर्भत्सर्यति? अथ वा लक्षणयापि ब्रह्मणश्शब्दबोध्यत्वं वदता \"यतो वाचो निवर्तन्त' इत्यादेः स्ववचनविरुद्धोप्यसङ्कोचोपपादनप्रयासो विस्मृतः ।  \nमुख्यतया बोध्यत्वं तत्र निषिध्यत इति चेत्; विपरीतं किन्न स्यात्? उभयथापि वाग्वृत्त्या बोध्यत्वस्याविशेषात्, बोध्यत्वे मिथ्यात्वप्रसङ्गभयं लक्षणया बोध्यत्वेपि समानमेव, विशेषाभावात् ।  \nअत एव परमार्थतो वा लक्षणया वा बोधनं नेच्छाम इति चेत्; तर्ह्यखण्डवाक्यार्थासिद्धिरेव   \nभवेत्, परमार्थतस्तत्प्रतिपादनाभावेपि तत्सिद्धौ तत्रैव सखण्डवाक्यार्थसिद्धिरपि किन्नस्यात्?  \nयत्तु वाक्यतात्पर्याविरोधायैकपदलक्षणेव सर्वपदलक्षणापि न दोष इत्याहुः ।  \nतदपि तात्पर्यस्यान्यथानिर्णयादेव निरस्तम् ।  \nयत्पुनर्विषं भुङ्क्ष्वेत्यादिषु सर्वपदलक्षणा दृष्टेति; तदपि न भुङ्क्ष्वेत्यस्य निषेधप्रतियोगिविशेषसमर्पकस्य, तत्रापि मुख्यत्वात्, विपशब्देनैव ह्यनर्थकरभक्ष्यरूढेन भुज्यमाने तस्मिन्ननर्थहेतुतया निषिद्धतामभिप्रयता भोजननिषेधोप्यभिप्रेतः ।  \nयद्वा भुङ्क्षत्वेत्यत्र प्रकृत्या निषिद्धभोजनं विवक्षितम्, विषशब्देन तन्निषेध एव विवक्षितः, तथापि प्रत्ययांशस्य मुख्यत्वं सिद्धम् ।  \nअस्तु तर्हीहापि प्रत्ययांशस्य मुख्यत्वम्, विशेष्यैक्यस्य तदर्थस्यापरित्यागादितिचेत्, न, विशेष्यमात्रस्यैव प्रतिपत्तुमशक्यत्वोपपादनेन विशेष्यैक्यस्यापि दुष्प्रतिपादत्वात् ।  \nयत्तु विशेषस्यापि मुख्यार्थैकदेशत्त्वात्तत्र वृत्तिर्नलक्षणेति के चिदाहुः, तदपि मन्दम्, विशिष्टविषयायाश्शक्ते र्विशेषणाभावे विशिष्टाभावेन निर्विषयत्वात् ।  \nकिञ्च  \nविशेष्यविषया शक्तिर्यदि नैवोपपद्यते ।  \n\nअभिधेयत्वयोगेन तन्मिथ्यात्वं प्रसज्यते ।।  \nअतो विशेष्यबोधने विशेषणद्वारायाश्शक्तेस्तदभावे कुण्ठितत्वमेव; अन्यथा विशेष्यपरित्यागेनापि बोधनमात्रेण सर्वत्र मुख्यत्व   \nप्रसङ्गात् ।  \nअतोत्र निर्निमित्तलक्षणादिदोषो दुष्परिहरः ।  \n\nयद्यपि विशेष्यमात्रे तदैक्ये च मुख्यत्वं सम्भवति, विशेष्यं हि वाक्ये प्रधानोंशः, तथापि तत्र स्वारस्यहानिरवर्जनीयैव ।  \nकिञ्च वाक्यार्थस्य निश्शेषभेदरहितत्वे तत्प्रतिपादकस्य वाक्यत्वाभावप्रसङ्गः, परस्परसंसृष्टपदार्थपरतया वा तत्संसर्गपरतया वा खल्वन्विताभिधानाभिहितान्वययोस्सम्भवः ।  \nनिर्विशेषे तु तदुभयमपि न सम्भवति, बौद्धमतगन्धिवैयाकरणाद्यभिमतबुद्धिविशेषादिवाक्यार्थत्वं मीमांसाचार्यादिभिर्विस्तरेण प्रतिक्षिप्तमिति न तत्रास्माभिरिह प्रयस्यते ।  \n\nनन्वस्तु तत्वमसिसत्यज्ञानादिवाक्यानामखण्डपरत्वं निष्प्रमाणकम्, तथापि भवता वादजल्पयोस्सखण्डपरत्वे प्रमाणं वाच्यमितिचेत्; उच्यते ।  \nविप्रतिपन्नं वाक्यं विशिष्टपरम्, बोधकत्वात्; सम्प्रतिन्नवत्; न च पदमात्रैर्भ्रमहेतुर्भिवाऽनैकान्त्यम्; तेषामपि यत्किञ्चिद्विशिष्टबोधकत्वमात्रस्य सिद्धत्वेन तत्रापि साध्य सामान्यस्य विद्यमानत्वात्, स्मारकत्वं हि पदानां ।  \nविशेष्टमेव स्मार्यम्, एकत्यापि पदार्थस्य प्रकृत्याद्यंशभेदेन विशिष्टत्वात्पदार्थानामपि निपुणनिरूपणे प्रावशो विशिष्टत्वादेव ।  \nअख्यातिगर्भमयथार्थगोचरवा भ्रान्तिज्ञानमपि विशिष्टविषयमेव ।  \nसंसर्गमात्राख्यातिरेवह्यख्यातिर्न पुनस्सर्वाख्यातिः ।  \nएतेनाखण्डवाक्यार्थ इति भवद्वाक्येनाप्यनैकान्त्यं परिहृतम् ।  \nन च निर्विशेषगोचरप्रत्यक्षादिभिरनैकान्त्यम्, तेषामन्यत्र प्रतिक्षिप्तत्वात् ।  \nपराभिमतनिर्विकल्पकस्य निश्शेषोन्मूलनात् ।  \nएवं वाक्यत्वादिति प्रागुक्तश्च हेतुरनुसन्धेयः ।  \nयद्वा - किमनुमानक्लेशेन? सत्यज्ञानादिवाक्यश्रवणसमनन्तरं निपुणनिरूपितनीति परिशद्धबुद्धीनामपि विशिष्टवाक्यार्थबोध एव जायते, यथा सगुणब्रह्मादिपरतया भवदभिमतवाक्यश्रवणे; न चैतदपह्नवमर्हति, सर्वेष्वपि वाक्येषु विशिष्टवाक्यार्थबोधापह्नवप्रसङ्गात्, न च तत्साहसिकानां पश्यतोहराणां भवतामपीष्टम् ।  \nअतोऽनन्यथासिद्धानन्तर्य नियमाधिगमादन्यत्रेवात्रापि स्वानन्तरभाविविशिष्टवाक्यार्थबोधं प्रति करणत्वं प्रत्यक्षत एव सिद्धम् ।  \nबाधशङ्का तु प्रागेव निरस्तेति ।  \nअतस्सिद्धं सखण्डपरं \"तत्वमसि' \"सत्य' मित्यादि वाक्यमिति ।  \n\nइति शतदूषण्यां अखण्डवाक्यार्थखण्डनं अष्टत्रिंशो वादः ।  \n(38)"
              },
              {
                "author": "Nrisimharaja",
                "commentary": "38 ---\nयत एव जीवेश्वरयोभेदसिद्धान्त एव तत्वमसी (छां.6.8.7)ति वाक्यस्य विशिष्टार्थबोधकत्वं सिद्धयति । न च सामानाधिकरण्यवाक्यस्य खण्डार्थत्वं सत्यादि वाक्यस्थले सिद्धमित्यत्रापि तथेति वाच्यं । तत्राप्यखण्डार्थत्वं नास्तीति सङ्गत्यावादार्थं सङ्गृह्णन् परोदीरितकुतर्क प्रभवखण्डार्थता भ्रान्तिकारणं भगवत्सकाशात्प्रत्ययमानो सर्वज्ञा इत्यादिवाक्य इव सत्यादिवाक्येऽपि सत्यत्वादि वैशिष्टयं विषय इति ( +)त्वमिति सूचयतिः - ज्ञानानन्देति । भगवता कर्तव्यमर्थमाशास्य स्वकर्तव्यतां तावदाहः - सत्यज्ञानादीति । विगीतमिति । सत्यादि वाक्यमित्यर्थः । खण्डशब्दस्यावयवार्थत्वमभिप्रेत्याह निरवयवेति । खण्डशब्दस्य छेदनपरत्वामभ्युपेत्याहः - अच्छेद्येति । खण्डशब्दलाभार्थमभिप्रेत्याऽन्ये विकल्पोद्रष्टव्यः । अन्यस्तत्रान्यतरलाभेप्युपाधिभेदाद्भेद इति ध्येयं । किं वस्तुतः सादृश्यार्थ बोधकत्वं विवक्षितमुत तथा बोधकत्वं नाद्य इत्याहः - सिद्धसाधनादिति । द्वितीयं दूषयतिः - नापीति । जातिगुणादिविषयसोऽयमिति वाक्यं दृष्टान्त इत्यत्राहः - दृष्टान्तान्तरेति । इह दुस्तरो व्यभिचार इति प्रथमविकल्पाभिप्रायेण सोऽयं देवदत्त इति वाक्यस्य वस्तुतस्तथाविद्यार्थाबोधकत्वाद्ध्वितीय विकल्पेतुसमानाधिकरणवाक्यस्य तत्प्रकारकबोधजनकत्वाद्वयभिचार इति भावः । किं निर्विशेषणत्वं विशेषण मुनोपलक्षणमित्यभिप्रायेण विकल्पयतः - तत्र निर्विशेषगत्वमपीति । अविशिष्टार्थेति स्वरूपातिरिक्ता बोधकत्वाभिमान भङ्ग इत्यर्थः । निर्विशेषणत्वमिति । तथा च न स्वरूपातिरिक्तविषयत्वमित्यर्थः स्वरूपस्येति । स्वरूपं ह्यर्थ स्वरूपं । तथा च विषयत्वस्य सिद्धत्वान्न सत्यतेत्यर्थः । स्वरूपस्य विशेषणभावत्वसाधनं । न तु सगुणवाक्यसाधारण्यान्न साधनार्थमिति भावः सिद्धसाधन भयादखण्ड विशेषणं दहतस्तवापि स्वरूपपरत्वसाधने सिद्धसाधनता समतैवेति वस्तुसाध्यक देशभूतार्थपरत्वे पर्यवसानमाहः - तदाहीति । ननु यत एव साध्यनिर्देशैकदेशभूतार्थपरत्वमात्रे सिद्धसाधनत्वमत एवा खण्ड विशेषणं कृतमित्यापाततः शङ्कतेः - तत्परिहार्थमिति । अखण्डशब्दस्य स्वरूपमात्रमर्थः उत यत्किञ्चित् अथवा विशेषणाभाव विशिष्टमिति विकल्पामभिप्रेत्याद्य आदः - पर्यायेति । द्वितीय आहः - अखण्डेति । तृतीयविशेषणेति । न कश्चिद्विशेष इति । सत्यज्ञानादि वाक्यम - खण्डार्थं । यस्सर्वज्ञ इत्यादिवाक्यसखण्डार्थमिति विशेषो न स्यादित्यर्थः । वस्तुगत्या निर्विशेषणविकषयत्वे सति विशेषणाप्रतिपादकत्वमखण्डार्थत्वमिति शङ्कतेः - विशेषणेति । प्रातीतिकेति । विशेषण प्रतिपादकत्वं भ्रमो वस्तुतस्तदप्रतिपादनं चोभयत्रापि समानमित्यर्थः । सगुणवाक्यानां विशिष्टप्रतिपादकत्वं व्यावहारिकं सत्यादिवाक्यानां तु प्रतीतिकमिति वैषम्यस्यासिद्धेः त्वदुक्ततर्क प्रतिसन्धान शून्यानां निर्गुणवाक्यानामपि सगुणवाक्यानामिव गुणविशिष्टार्थबोधकत्वस्य दर्शनात्तस्य ब्रह्मज्ञानेतराबोध्यत्वाच्च वस्तुतो निर्विशेषण विषयत्वे सतीति विशेषण वेय्यर्थ्यचेति भावः । साध्यविकलत्वाच्चेति । दृष्टान्तस्येति शेषः । त्वन्मतेत्विति । ब्रह्मव्यतिरिक्तस्यापारमार्थिकत्वादिति भावः । विशेष्यस्वरूपस्येति । स्वार्थिकेषु स्वरूपमात्रपरत्वस्य दर्शनादत्रापि तत्सम्भावनयाविकल्पः । अतिरिक्तोपादान इति । अतिरिक्तार्थविभक्त्यादिषु विशेषणपरत्वस्य दर्शनादत्रापि विशेषपरत्वेह्यखण्डार्थसिद्धिरित्यर्थः । सकिमित्यादि । त्यागशब्दस्याभावपरत्वमाद्य विकल्पद्वय - विवक्षितं । विशेष्यमात्रपदस्य विशेषणाभाववद्विशेष्यपरत्वंविशेषणा भावस्य विशेषणत्वं चाद्यविकल्पविवक्षितं । द्वितीये विकल्पे तस्योपलक्षणत्वं विवक्षितं । विशेष्यमात्रशब्दस्य विशेषणत्यागशब्दस्य स्वारसिकार्थाभिप्रायेण तृतीयविकल्पः । बोध्य वैशिष्ट्यप्रसङ्ग इति । बोध्यस्य विशिष्टात्मकत्व प्रसङ्गः । विशिष्टबोधनप्रसङ्ग इति यावत् । पूर्वोक्ताविशिष्टार्थ बोधकत्वाभिमानभङ्ग इति भावः । सत्यपदस्येति । सत्यज्ञानादिपदस्यासत्यादि परमसत्याद्व्यावृत्तिरूपधर्माणां विशेषणानामभावपरत्वमुक्तं स्यात्तद्विरुद्धम् । न हि घट पदं घटाभावपरं भवति ब्रह्मणो मिथ्यात्वादि प्रसङ्गश्चेति भावः । साध्यवैकल्यमुपपादयति ः - तदिदं शब्दयोरिति । पूर्ववदिति । वस्तुतो ब्रह्मणि विशेषणाभावस्य ( ++)दक यस्सर्वज्ञ इत्यादेरपि खण्डतार्थास्यादित्यर्थः । साध्यवैकल्यं दृष्टान्तस्योपपादयतिः - देवदत्तस्येति । सर्वेषामिति सर्वेषां पुरुषाणामित्यर्थः । निरूपकाणामिति । परीक्षकाणामित्यर्थः । अविश्वासिनामिति । असमीचीनत्व ज्ञानवतामित्यर्थः । अनृतेति । व्यावृत्तिर्विभेदः । अनृतादिभिन्नत्वेन बोधनाभिधानान्निभेदत्वेन बोधनाभिधानं व्याहतमिति भावः ।\nपदत्रयव्यावृत्तिः । सत्यादिपदानां परस्परं भिन्नार्थमपर्यायत्वमिति यावत् । एतच्छब्दः अखण्ड - शब्दः । तत्सिद्धिः सजातीय मुख्य भेदराहित्यसिद्धिः । पूर्ववदिति । अयं च साधारणोदोषः । तैरपीति । अद्वैतश्रुतिबलाद्भावरूपविशेषणेनेवाभाव रूपविशेषणेनौपि ब्रह्मणस्सम्बन्धाभावादित्यर्थः । सम्बन्धाभावे निर्विशेषणत्वश्रुतिः भावस्येवा भावस्यापि समान इत्याहः - तथा च भाव इति भावेन सम्बन्धाभावे हेत्वन्तरमाशङ्क्य तदपि समानमित्याहः - वाक्यार्थस्येति । ननु भावान्तरं यद्यभावस्यात्तस्मिन्पक्षे सखण्डतास्यान्नत्वतिरेक्य इत्यत आहः - भावान्तरेति । न खण्डयते सखण्डत्वमिति । सखण्डत्वं स्यादेवेत्यर्थः । देवदत्त इति । तत्र विशेषण वैशिष्टयतात्पर्यात्सखण्ड परत्वं समानाधिकरणवाक्यत्वञ्चास्तीत्यर्थः । प्रत्यक्षेति प्रत्यक्षेण हि भावरूपविशेषण प्रतीतिः न शब्दतः मानान्तरप्रतीतिविशेषणराहित्ये सतीति तत्र विशेषणमिति न तत्र व्यभिचार इत्यर्थः । तत्किमिति । यत्किञ्चिद्रूपमखण्डार्थत्वं । सम्प्रतिपन्न यत्किञ्चिद्बोधनादधिकबोधने पर्यवसित मुतनेत्यर्थः । आद्य इति । अधिक बोधने वैशिष्ट्य बोधस्या वश्यकत्वादित्यर्थः । नाद्यः देवदत्त इति पक्षबहिर्भावादित्यर्थः । कालात्ययापदेशमुपपादयतिः - न सोऽयमिति । विरोधाभास इति । तत्कालावच्छिन्नस्यैतत्कालवैशिष्टये एतत्कालावच्छिन्नस्य तत्कालवैशिष्टयेच युगपत्कालद्वय सत्वप्रसङ्गः । अवच्छेदकस्यावच्छेद्य समानकालत्वाच्च विरुद्धमिति सोऽयं देवदत्त इत्यादौ भ्रमोऽस्ति देवदत्तः श्यामो युवोत्त्यादौ तु सोऽपि नास्तीत्यर्थः । सर्वस्येति । सोऽयमिति वाक्यव्यतिरिक्तस्य सर्वस्येत्यर्थः । कस्यचिदिति । तत्वमसि - सत्यज्ञानादिवाक्यपक्षत्वे देवदत्तश्श्यामोयुवोच्यादौ व्यभिचार इत्यर्थः । किञ्चाकांक्षदित्रयकत्वमस्ति न वा नास्तिचेद्वाक्यत्वस्य तद्घटितत्वादसिद्धिरस्ति चेत्पदान्तर विरहप्रयुक्तान्वयाननुभावकत्वरूपाया आकांक्षायास्संर्गा बाधरूपयोग्यताया अविळम्बेनान्वय प्रतियोग्युपस्थिति रूपाया आसत्तेश्च विशिष्टज्ञान वेषत्वात्तद्वतो वाक्यस्या विशिष्टार्थ बोधकत्वं न स्यादित्याहः - वाक्यात्वादिति । आकांक्षादित्रयाभावे स्वरूपासिद्धितां व्रजेदित्यन्वयः । तद्भावे - आकांक्षासत्वे निरस्तप्राय इति । साक्षात्प्रेयोगोपादनेन दूषणकथनादिति भावः । तदुपलक्षणतया - प्रवृत्ति निमित्तोपलक्षणतया । आद्य इति । चन्द्रशब्दस्य चन्द्रशब्दवाच्यतापरत्वात्प्रकृष्टप्रकाशचन्द्रपदयोः प्रवृत्तिनिमित्तभेद । तदुभयवैष्टियं वाक्यार्थस्स्यादित्यर्थः । अन्यथेति । चन्द्रशब्दस्यस्ववाच्यतापरत्वाभावे प्रकृष्टप्रकाशपदानति रिक्तार्थकत्वाद्वैयर्थ्यं स्यादित्यर्थः । न हीति । चन्द्रपदस्यापि प्रकृष्ट प्रकाशत्वमेव प्रवृत्तिनिमित्तमिति । पयायत्वमिति भावः । तस्य तावन्मात्रलक्षणत्वादिति । चन्द्रत्वस्य प्रकाशमात्रलक्ष्यत्वादित्यर्थः । प्रकाशविशेषेति ।प्रकृष्टश्चासौ प्रकाशश्चेति समासे बहुव्रीहौ वा वैशिष्ट्यबोधनं सिद्धमिति भावः। अन्यथेति । पक्ष वैशिष्ट्यबोधनाभावे स्वरूपं निर्दिष्टमिति स्वरूपमात्रमित्यर्थः । व्यावृत्तिर्विवक्षितेति । तथा च लक्षणवैशिष्ट्यस्याविवक्षितत्वान्नखण्डार्थत्व हानिरित्यभिमानः ।ननु तथापि व्यावृत्तिवैशिष्ट्य बोधनात्सखण्डार्थत्वमितिरूचेराहः - तेनाकारेणेति । व्यावृत्तत्वाकारेणेत्यर्थः । व्यावृत्तित्वं स्वरूपवदेव तात्पर्यविषयतावच्छेदकं न तु बोध्यतया ततश्च व्यावृत्तित्व वैशिष्ट्य बोधनेन सखण्डार्थता । एवं च स्वरूपात्मक व्यावृत्तिपरमिति पर्यवसितार्थः । तथा च लक्षणवाक्यज स्वस्वरूपात्मक व्यावृत्ति धीरेवेतराभेद संशयादि निवृत्तिहेतुरिति भावः । लक्षणांशेन लक्षणस्य प्रतीयमानत्वात्कथं तत्र तात्पर्याभाव इत्याशङ्क्य स्वरूपस्यैव प्रश्नविषयत्वादुत्तरमपि तत्परत्वमेव युक्तं व्यावृत्तिश्च स्वरूपमेवेति न तत्परत्वेऽपि स्वरूपपरत्वहानिरित्यभिप्रायेणाहः - अस्मिन् ज्योतिर्मण्डल इति । ननु लक्ष्यपदेनापि विशेषणस्य प्रतीतेर्वाक्यस्य कथं स्वरूपमात्रपरत्वं स्वरूपस्य वाच्यत्वात्कथं वा तल्लक्षणेत्यत्राहः एवं विशेषणेति । लक्ष्यलक्षणपदाभ्यां विशेषलक्षणयोस्सत्यागादित्यर्थः । सत्तादिति । सामान्य वाचकस्य निर्विशेषवस्तु बोधने जहल्लक्षणैवेति भावः । अन्यार्थेति । व्यावृत्तिप्रतीत्यर्थमित्यर्थः । लक्षणवैशिष्ट्येति । स्वरूपस्य व्यावृत्तित्वेप्यभेद संशयनिवृत्तिस्तद्धेतु ज्ञानं वा लक्षणवाक्येनैवेति नियमोऽयं लक्षण वैशिष्ट्यप्रुक्त एवेति भावः । व्यावृत्तेरपि - व्यावृत्ते प्रतीतेरपि । न हि गन्धवत्वमन्तरेणेति गन्धवत्वप्रतीति मन्तरेणेम्यर्थः । तद्विशिष्टत्वस्य तद्विशिष्टबोधकत्वस्येत्यर्थः । अतस्सर्वत्रेति । यद्यपि व्यावृत्तिस्य स्वमते प्रयोजनमेव न तु शब्दार्थः तथापि तेन व्यावृत्तेश्शब्दार्थतयाऽभिधानाल्लक्षण वैशिष्टयं विना व्यावृत्त्यसिद्धेस्तदर्थत्वस्य आवश्यकत्वात्तदुभय वैशिष्ट्यं विशिष्टविषयेभ्यो वाक्यान्तरेभ्योधिकमेव तेषां व्यावृत्तिपरत्वाभावात् । न च व्यावृत्ति स्वरूपमेवेत्यक्तमिति वाच्यं । स्वरूपपरत्वस्य सर्ववाक्य साधारण्यात्स्वरूपात्मक व्यावृत्ति परत्वेनैव वाच्येति व्यावृत्तिवैशिष्टयं वाक्यान्तरेभ्योऽधिक - मित्युक्तमिति भावः । वस्तुतस्तु न प्रतिपक्षमात्रमपि तु बाध इत्याहः - इदं चेति । लोके हि लक्षणवाक्यजन्य प्रतीतिर्विशिष्टविषयेति सिद्धोऽनुभवः . न च बाधकाभावेप्यनु भवस्य भ्रमत्वं तत्कल्पकं वा न त्वदुक्तावान्तरस्योत्क्रमान्त प्राणत्वात्तदनुगुणैस्तदनु मानस्याधिकवत्वात्तथा वाक्यस्वस्य विशिष्टपरत्व व्याप्यत्वे लाघवं समानाधिकरणवाक्यत्वस्याखण्डार्थ व्याप्यत्वे गौरवं भिन्नंविषयन्वेऽपि विरोधे सतिसकर्तृकत्वानुमान इव गौरवलाघव तर्कावतारादित्यर्थः । पूर्वयोरिति । समानाधिकरण व्याप्यत्वयोरित्यर्थः ।प्रतिरोध इति । उक्त युक्ति प्रतिसन्धानाभाव इत्यर्थः । न चेति । प्रमादकत्वगार्थं साध्यं । तच्च जरद्गवादौ नास्तीति भावः । आकंक्षादीति जरद्गवादिवाक्ये योग्यता नास्तीति भावः । यद्वेति । न चैवं विशिष्ट वैयर्थ्यं । चक्षुरादौ व्यभिचारवारकत्वाद्विशिष्टपरत्वस्य विशिष्टतात्पर्यरूपस्य तत्राभावात्पूर्वविशेषितस्य पश्चाद्विशेषणे हेत्वन्तरं स्यादिति प्रथममेवेत्युक्तं । ननु तर्हि विशेषण प्रक्षेपस्य तत्रापि समानत्वात्कथं तद्रहितत्वेन पूर्वोक्ताधिक बलतेत्याशङ्क्य परेणाप्यखण्डार्थ प्रमापकत्वस्यैव साधनात्तस्य चा योग्य समानाधिकरण लक्षणवाक्ययोरभावाद्व्यभिचारवारणाय तेनापीदं विशेषणं देयमेव । वस्तुतस्तु सोऽयमित्यप्रमाणवाक्यस्या खण्डार्थत्वा सम्भवात्प्रमाणत्वे सति तवाप्यावश्यकं समानाधिकरणत्वं लक्षण प्रतिपादकत्वं चाधिकमिति तद्विशेषणरहितमेवाधिकबलमित्यभिप्रेत्याहः तथाप्यनेन पूर्वयोर्बाध इति । लोके देवदत्तो लोहिताक्षो दीर्घबाहुरिति वेदे \"बार्हत्पत्यश्चरुर्भवति' ( ) वज्ञवस्तु पुरंदर ( ) इत्यादि । साध्य समव्याप्त्यभावादिति । \"साध्येन समं साकं व्याप्त्या अभावा''दित्यर्थः । साध्यव्यापत्वाभावादिति यावत् । निर्गुणवाक्यविरोधेति । विशेषणस्य तत्वावेदक वेद्यत्वे सत्यत्वावश्यं भावादिति भावः । दोषनिषेधेति । गुणशब्दस्य दुष्टगुणविशेषपरत्वादिति भावः । विशेषणविशेष्य योरित । यदिविगीतं वाक्यं विशिष्टपरं स्यात्तदेत्यनुषङ्गः । प्रधानभूतेति । एकविशेष्यकत्वं भज्येतेत्यर्थः । विशेषण विशेष्येति । विशेष्य भेदस्य तादात्म्यभञ्जकत्वादेतत्कोट्युत्थितिः । उत निर्विशेषैकार्थेति । विशेषणविशेष्य भेदस्य विशेषणानां मिथो भेदस्य च तत्वादेक वेद्यत्वे सत्यत्वापातेनाद्वितीयत्व भञ्जकत्वादेतत्कोट्युत्थितिः । व्याप्त्यभावादिति । देवदत्तः श्यामोयुवालोहिताक्ष इत्यादौ व्यभिचारादप्रयोजकत्वादिति भावः । द्वितीयतृतीययोस्तर्कयो यथाक्रममंगातरवैक्यमप्याहः - द्वितीयस्येति । अस्ति तादात्म्यमिति विपर्यये पर्यवसानं वाच्यं । तथा च विशेषण विशेष्य भावस्य भेद सापेक्षत्वात्तादातम्ये च भेदाभेद प्रसङ्गेन जैनमतानुसारियादवमतावतार इत्यर्थः । प्रथमपक्षमेवोद्बलयन्पुनश्शङ्कतेः - नन्विति । तदधीनेति । विशेषणभेदाधीनेत्यर्थः । व्याप्त्यभावस्योक्तत्वादिति । विशेषणभेदे विशेष्यभेद इति व्याप्तिनास्तीत्युक्तत्वादिति भावः । अन्योप्तेरेवेति । विशेषण सम्बन्धभेदे विशेष्यभेदइति व्याप्तिर्नास्तीत्यर्थः स्ववचन इति । एकत्वावच्छिन्नधर्मिणमनूद्यानेकत्व प्रतिपादने स्ववचन विरोध इत्यर्थः । प्रकारान्तरेण स्ववचनविरोधमाहः - एकत्वमिति ।प्रसज्य प्रसञ्जकविषर्ययात्मकत्वानेकविशेषण सम्बन्धाभावरूपविशेषणद्वयेनैकस्यैव योगादिकं स्वेनैव व्याहतमित्यर्थः । किं तद्विशेषणैस्तत्तद्विशेषणानाश्रयप्रतियोगिक व्यावृत्तिभेदमात्रमापाद्यते उततत्तद्विशेषणाविरोधिधर्माश्रयप्रतियोगिक व्यावृत्तिभेदोपीति वकिल्पमभिप्रेत्याद्येदोषमाहः - तत्तद्विशेषणेति।व्यावृत्तिरूपोभेदः व्यावृत्तिभेदः । व्यावृत्तिश्चभेदश्च व्यावृत्तिभेदमिति वा विवक्षितं । व्यावृत्तिभेदादन्येत्यभि - प्रेतं । द्वितीये दोषमाहः - अविरोध इति । तत्तद्विशेषणा विरोध्याश्रय व्यावृत्तेस्तद्विशेषणेनासाध्यतया तादृशव्यावृत्तिभेदासिद्धेरित्यर्थः । नहि नैन्त्यमिति । हिशब्देन लोकप्रसिद्धस्सूच्यते । अविरोधि व्यावृत्तिभेदस्यासिद्धौ हेत्वन्तरमाहः - तथा सतीति । अविरोधिव्यावृत्तिभेदसिद्धावित्यर्थः । विशेषणानां भेदकत्वस्यौत्सर्गिकत्वात्सत्यादिवाक्ये त्वप्रत्यक्षादि सङ्कोचकाभावात्सत्यत्वादिभिज्ञानादि व्यावृत्तिरपि सिद्ध्येदिति शङ्कतेः - भेदकमिति । विशेषणान्तरेति । यथाविशेषणान्तरप्रयोगे तथाश्रयएतद्विशेषणाश्रयाद्भेपस्सिद्धयति तथैतद्विशेषणप्रयोगेप्येतद्विशेषणैतद्विशेषणाश्रयाद्भेदः किं न सिद्धयेदित्यर्थः । विरोधादिति सत्यत्वाद्यवच्छेदकाश्रये तदवच्छिन्नभेदस्यवृत्त्य सम्भवादित्यर्थः । उपलम्भइति । सत्यत्वदेरेव स्वाश्रयभेदाभावरूपतया सत्यत्वाद्युपलम्भसत्यत्वाश्रये तद्भेदासम्भवेमानमित्यर्थः ।एतद्वाक्यस्थेति । एतद्वाक्यान्तर्गतं सत्यादिपदजन्य वाक्यार्थोपलम्भो विवक्षितः । सदजन्यपक्षास्मृतिरित्येके । अविशेषादिति । यथा तद्विशेषणस्यावगमात्तदाश्रये तदाश्रयभेदो न सम्भवति तथा तत्रैव विशेषमान्तरस्याप्यवगमात्तदाश्रय भेदश्च न सम्भवति । अन्यथा ब्रह्म सत्यज्ञानानन्दाद्यात्मकं न स्यात्तथाच विशेषण्सय विरोधिविशेषणान्तराश्रय व्यावर्तकता न त्वविरोधि विशेषणान्तराश्रयाव्यावर्तकतापीत्येकस्मिन्नेव तत्तद्वाक्योदितानेक विशेषणान्तयस्सम्भवतीत्यर्थः । विशेषणन्तरेति । ज्ञानादिपदव्यावर्त्यजडादेरपि सत्यपदेन व्यावृत्तेरिति भावः । किं च न वैयर्थ्यमात्रं प्रत्युतैतद्वेशेषणस्यापि वैयर्थ्यापादकत्वेन प्रतिकूलश्चेत्याहः - तस्यापीति । एतद्वेशेषणस्यापि विशेषणान्तरेण निरसनाद्विशेषणांन्तरनिरसनीयस्य प्रथमविशेषण्योपादानं स प्रयोजनं न स्यात्तदा प्रक्षळनादिति न्यायमावहति । अत्र तु प्रथमविशेषणं विशेषणन्तर प्रतिक्षेपार्थमेवेति तस्यापि न वैयर्थ्यमेवेति शङ्कतेः - परस्परेति । परस्परस्य प्रवृत्तिनिवृत्ति प्रतिक्षेप इत्यर्थः । परस्परव्यवृत्तिनिमित्तेति पाठे तु परस्परं व्यावृत्तानि यानि प्रवृत्ति निमित्तनीत्यर्थः । विशेषणद्वयस्यापि स्वेतराश्रयव्यावर्तकत्वे परस्पर प्रतिक्षेपसिद्धिरिति भावः । अमृतेति । अनृत जड परिच्छिति रूपभिन्नव्यावृत्तिपरतया सत्यादिवाक्यं व्याखातं न तु सत्यज्ञानानन्त व्यावृत्तिपरतया तथा व्याखाने ब्रह्मणोप्यसत्वादि प्रसङ्गेन प्रकट सौगतत्वादि प्रसङ्गादित्यर्थः । पदद्वयेति । तथा च सत्यं ज्ञानमनन्तमित्यत्रैकं पदं व्यर्थमिति भावः । विशेष्य पदमात्रमिति । परमते ब्रह्मपदस्य लक्षणया विशेष्यमात्र बोधकत्वादितीन्द्रियशब्दादन्येन विशेषणानामप्रसक्तेः केनचिच्छब्देन किञ्चिद्विशेषणं प्रसज्य पदान्तरेण तद्व्यावृत्यर्थं विशेषणान्तरबोधने प्रक्षाळनादिति न्यायात्किमपि विशेषणं नोपादेयमित्यर्थः यद्वा मात्रशब्देन विशेषणद्वयप्रयोगपक्षो - व्यावर्त्यते । विशेष्यपदस्वारस्याल्लक्ष्य पदमसर्पकं ब्रह्मपदमेकविशेषण पदसंहितं विवक्षितं ।तदेव सर्वव्यावर्तयिष्यति किमितर विशेषणैरित्यर्थः । ननु विशेषण प्रकाशार्थं पदान्तरमन्यत्राहः - तदतिरिक्तस्येति ।तदभावनिर्णयायैव तद्विशेषणप्रयोग इति शङ्कतेः - विशेष्यपदमात्रेति । किं भाव प्रतिपादनमुखेनाभाव निर्णयो विवक्षितः । उतसाक्षादेव । आद्ये दोषमाहः - हन्तेति । तदभावनिर्णयाय तत्प्रतिपादनमसङ्गतं विरोधाद्विशिष्टपत्वापत्तच्चेति भावः । किञ्च भावप्रतिपादनासम्भवात्तद्विपरीत सत्यत्वादिनर्गय एव स्यादित्याहः - इति विपरीतेति । द्वितीयमाशङ्कतेः - विषमिति । लक्षणया तदभावनिर्णय इति भावः । सर्वविशेषणशून्यत्वमिति । लक्षणया सर्व विशेषणशून्यत्वप्रतिपादकत्वमित्यर्थः । तत्रेति । विशेषणपदाप्रयोगस्थले तात्पर्यनिश्चायकं सामानाधिकरण्यं नास्तीत्यर्थः । अहो इति । अभाव विरोधि विशेषण पदप्रयोगोप्यभाव तात्पर्यनिश्चायकः । अतः प्रकृते विशेष्यपदमात्रप्रयोगस्तु न तथेति कथं सदसि वदसीत्यर्थः । विशेषणपदाप्रयोगो न तदभाव तात्पर्य निश्चायकः अतः प्रकृते विशेष्यपदमात्रप्रयोगे विशेषणतदभावसन्देह एवेति शङ्कतेः - देवदत्त इत्यादिना । तद्विशिष्टत्वमिति । अतो न तदभाव तात्पर्यनिश्चय इति भावः । विपरीत निर्णय एव स्यादिति । यत्पूर्वमुक्तं तत्रशङ्कतेः - प्रतीतमपीति । अप्रतीतं किमिति । प्रत्युत प्रमाणाभावात्सुतरां निरसितुं शक्यत इति भावः । नूनमिति । विहितस्य निषेधायोगादप्रतीतत्वमुपकारकमिति भावः । अप्रतीतत्वमुपकारकं न भवतीति शङ्कतेः - प्रतियोगीति । स्मृत्यर्थमेवतन्निर्णयोऽपेक्षित इति भावः । साधारणेति । अभावाश्रयाविशेषित धर्ममात्रप्रतिपत्तेयेत्यर्थः । बुध्यधिरोहादिति । स्मृत्यवरोहादित्यर्थः । तथा च स्मृत्यर्थं न तन्निष्ठतया अनुभवा पेक्षेति भावः । अन्यथेति । तन्निष्ठतयानुभवास्यैव स्मृति हेतुत्वेकस्यापि विशेषणपदस्याभाव तन्निष्ठतयानुभक भावेन कोटिस्मृतेरभावात्संशयानुत्थाने सन्देहनिराकरणार्थं विशेषणपदस्यानपेक्षितत्वाद्विशेष्यपदेनैव निर्विशेष सिद्धिरित्यर्थः । बुद्धिस्वरूपमात्रभेदं वेति । तदधीन बुद्धिभेद इति चतुर्थकोटौ तदधीनेत्यस्य विशेषणभेदाधीनेति खल्वर्थः । ततश्च व्यक्तिभेदस्य कारणाधीनभेदस्य च विशेषणभेदाधीनत्वाभावात्कथमनयोश्शङ्कयोरुत्थानं कथं च धारावाहिक बुद्धयभिज्ञादिषु दोषोद्भावनं । तत्र विशेषणभेदाभावादिति चेदित्थं बुद्धिभेदमात्रं तत्र विशेष्यभेदप्रयोजकताय विवक्षितं विशेषणभेदाधीनत्वं तु प्रकृतिभिप्रायेण तदुपपादकतया विवक्षितमतो न दोषः । ग्रहकेति । करणविशेषणाधीनेत्यर्थः ।आद्य इति । बुद्धिभेदात्पूर्वक्षणावच्छिन्नघटस्यैतत्क्षणावच्छिन्नघटस्य च भेदेक्षणिकत्वं स्यादिति भावः । अभिज्ञेति । अभिज्ञाविषयस्य प्रत्यभिज्ञाविषयस्य च ताभ्यां भेदादिति भावः । संमतेति प्रामाण्यभङ्गविशेषणं । सौगताद्विशेषमाहः - अतिरिक्तस्त्विति । अयं वक्ष्यमाणः । एतेनेति । बुद्धिभेद तद्विषयभेदे आत्मनो भेदाभावाद्विषयभेदो नस्यात्तदधीनां तः करणाध्यासो वा कथं स्यात् । अधिष्ठानज्ञानविषयध्यासविषयाधिष्ठानयो भेदादिति भावः । अत एवेति । अभिज्ञा प्रत्यभिज्ञास्मृत्यनुभवविषयाणां भेद प्रसङ्गादेवेत्यर्थः । स्वराद्यनुमित पुत्रादेरिति । प्रत्यक्षानुमित्योर्भिन्न विषयत्वादिति भावः । श्रवणमननेति । तेषां ग्राहकभेदवत्वादिति । ग्राह्याकारमात्रमिति । ग्राह्याकारभेदमात्रमित्यर्थः । उक्तनयेनेति । अनेकव्यावृत्तीनामेकत्र सम्भवादिति व्यावृत्तिकोप्युक्तनयेनेत्यर्थः । अन्यथेति । एकस्यानेकविशेषण विशिष्टाभआवे सर्वस्यापि विरुद्धत्वादविरुद्धधर्माप्रसिद्धिरिति भावः । प्रागुक्तेति । प्रागुक्तविरोधि व्यावृत्ति भेदवदित्यर्थः । तत्वमाकारयोरिति । तत्वमित्यनुकरणशब्दावेतौ ताभ्यां तदर्थलक्षणा तयोर्यावाकारौ तयोभिन्नप्रवृत्तिरित्यादि सामानाधिकरण्य निरूपणेनाविरोधस्य सिद्धत्वादित्यर्थः । पर्यायेति । विशेषणभेदाद्विशेष्य भेद इत्युक्तिर्विमतस्य बुद्धिं सहसैव नाधिरोहति । अतो विशेषण भेदप्रयोज्यत्वेनसंमतं। विशिष्टताभेदमापाद्य विशेष्यस्वरूपातिरिक्त विशिष्टताया अभवाद्विशिष्टताभेदाद्विशेष्य भेदस्यादेवेत्यनेन तात्पर्येण विशेष्यभेदापादने बुद्धिग्धावधिरोहतीत्यर्थः । परस्परसमवायप्रसङ्ग इति । विशेषणानामन्योन्य सम्बन्ध इत्यर्थः । सर्वंहीत्यादि । सर्वस्य कार्यस्योद्देश्योपादेय विभागवत्वनियमादुद्देश्यतायाश्च प्रथमाभिधानप्रयुक्तत्वात्प्राधान्यस्य विशेषणेप्यविशेषण तस्याप्युद्देश्यत्ववश्यं भावादुद्देश्यान्वयिनो विधेयस्य विशेष्य इव तद्विशेषणेनाप्यन्वयत्यन्वय प्रसङ्ग इत्यर्थः । नन्वेवमपि विधेय विशेषणान्वयादिति कथं परस्परसमवाय इत्यत्राहः - एवं विशेषणान्तरेति । प्राप्तस्यापि विशेषणस्येत्यादिवक्ष्यमाणाभिप्रायो ग्राह्यः । किमत इति । उद्देश्योपादेयविभाग नियमासिद्धेरुद्धेश्ये बाधकाभावे तत्त्यागो नन्याय इति भावः । सत्यादिवाकयेपिकृत्स्नाप्ति रूपोद्देश्योपादेयविभागबाधकस्य सत्यादि विशिष्टविधिरित्याहः - तथापीति । अन्यथेति । कृत्स्नस्याप्राप्तत्वेप्युद्देश्यविधेयभावांगीकारे विशिष्टविधिमात्रमुच्छिद्येत उद्देश्योपादेयनियमाङ्गीकारेन स्वरूपपरत्वसिद्धिश्चोद्देश्यो पादेयभावस्य भेदघटितत्वादिति भावः । प्रथमंतावदिति । यदुक्तं पूर्ववादिनापरस्परमुद्देश्यो पादेयभावः । पदार्थानांवक्तव्यः । ततश्चाभिधान क्रमो वक्तव्यः । ततश्च क्रमाविशेषाद्विशेषणानामपि परस्परमुद्देश्योपादेय भावात्परस्परसमवाय प्रसङ्ग इतितत्र प्रथममुद्देश्योपादेयत्वं सम्भवतीति भावः । विहितस्येवान्वयः । ततश्च प्राप्तस्यापि विशेषणस्य विशेष्यान्वयप्रतिपत्त्यर्थं तद्विशेषणविशिष्टनुपादेन विधेः स्वीकार्यत्वात्परस्परोद्देश्योपादेय भाकत्परस्परान्वयो दुर्वार इति शङ्कतेः - प्राप्तस्यापीति । तद्विशिष्टतानुवादेनेति । विशेष्यान्वये विहितत्वमप्रयोजकमिति भावः । अभिधान क्रमोऽपिनास्तीत्याहः - अत इति । अस्यविवरण मुद्देश्येति ।अभिधानदशा - वाक्यार्थज्ञानदशा । स्मृति विमर्शेपि ज्ञाते उद्देश्येधर्मिणि विधेयान्वयविचाररूपः प्रत्येकेति ।तथाच विशेषणान्तरविशिष्टे विशेषणान्तरविशिष्टविशेषाणान्तरान्वयप्रतीतिनस्तिति भावः । विमर्शेक्रमे सत्यपि विशेषणे विशेषणान्वयस्या योग्यत्वाद्विशेश्य विशेषादुद्देश्य विशेषणे विधेय विशेषणाद्यारता प्रसङ्ग इति शङ्काप्युद्देश्योपादेययोः क्रमाभावादेव निरस्तेत्याहः अत इति । ननूद्देश्यविधेययोः क्रमाभावेऽपिविशिष्टस्यैवोद्देश्यत्वातदन्तर्गते विशेषणे विशेष्य इव विधेयान्वययोरवर्जनीय इत्यत्राहः - उद्देश्यपदवदिति ।यथोद्दश्यपदं विधेयविशेषणे स्वविशेषणान्वयं बोधयतीति किन्तु यथा व्युत्पत्तितद्विशेष्येतथाविधेयपक्षमप्युद्देश्य पदविशेष्य समवेतमेव विशेषणं बोधयति न तु तद्विशेषणे तथैव व्युत्पत्तेरित्यर्थः ।विशेषणस्य विशेषणान्वयोवक्तृ तात्पर्यविरुद्धश्चेत्याः - यथाव्युत्पत्तीति । तात्पर्याभावमेव विवृणोति नहीति । तस्यांशस्येति ।। तस्य विशिष्टात्मान उद्देश्यस्य यो विशेषणविशेष्यात्मकः तस्यांशेस्येत्यर्थः । उपादेयांशेन विधेयविशेषणेनेत्यर्थः । न उद्देश्यस्योपादेयव्याप्यत्वेप्युद्देश्यस्योपादेय । धारतानियमोनचैता व्याप्यत्वाभावः । तन्मात्रस्यैव व्याप्तित्वादन्यथा धूमेऽपि वह्निर्व्याप्तिर्नस्यात्तस्माद्यथा प्रमाणमुद्देश्यविशेषस्याधारतया विधेयविशेषणान्वयनियमः उद्देश्यविशेषणस्य विधेयविशेषणेन सामानाधिकरण्येनान्वय नियम इत्यस्थेयमित्याहः - अस्त्वेवमिति । न स्वरूपेणैवेति । तत्सम्बन्धनियम इत्यनुषङ्गः । विशेषणान्तरेणेत्यतः प्राक्किञ्चिदिति शेषः । एवं तर्हीति । उद्देश्यविशेषणस्य विधेयविशेषणानाश्रयत्वे चन्द्रत्वकेदारत्वानाश्रययोः शाखासारसयोवोपलक्षणत्वमवेस्यान्नतु घटं पश्येत्यादाविव घटत्वादेर्विधेयान्वयितया विशेषणत्वमित्यर्थः । उपलक्षणत्वमात्रं स्यादिति । तथाच निर्विशेषत्वं सिद्धमित्यभिप्रायः । शङ्कतेः - उपलक्षणस्येति । बहिर्विषयत्वादिति । विषयाद्बहिः - बहिर्विषयमित्यव्ययीभावः । विशेष्यगतत्वाभावादित्यर्थः । तस्येति उद्देश्यविशेषणस्येत्यर्थः । उद्देश्यविशेषणेनापि सविशेषत्वमाहः - नचेति । एवं क्वचिदुपलक्षणस्य बहिष्ठत्वमङ्गीकृत्योक्तं । इदानीं क्वाप्युपलक्षणस्य बहिष्ठत्वं नेत्याहः - न च सारसाधिकमिति। वाक्यस्येति । सदेवदत्तकेदारो यत्र सारसइत्यादेरित्यर्थः । कुतः सर्वोपलक्षणत्वप्रसङ्ग इत्याकाक्षां व्युदस्यन्नहीत्यादिनोक्तमेवार्थं विवृणोतिः - निर्नयेत्यादिना । असम्बन्धाविशेषणलक्ष्यविशेषनिर्णयासम्भवाद्युगपदेव सर्वस्यतदुपलक्षणकत्वं स्यादित्येवं रूपेणातिप्रसङ्गेनाति प्रसङ्गिन्याश्शाखायाश्चन्द्रोपलक्षणत्वासम्भवादित्यर्थः । अस्तु तर्हीति । तद्वाक्यस्योद्देश्यपपोपात्तविशेष्यं तद्वाक्यस्थविधेयपदेन तद्विशेषणान्वयितयानुभाव्यं तद्वाक्यस्थोद्देश्यपदोपात्तत्वात्तत्पदोपात्तविशेषणवद्भूतलेघट इत्यादि व्यधिकरणवाक्यस्थ विधेयपदविशेष्य घटादवंशतो बाध इत्यत उक्तंः - तद्वाक्यस्थेत्यादि । यथा श्रुते परमते समानाधिकरणवाक्यर्थत्वेनाभिमत विशेष्यस्वरूपमात्रस्यापि वस्तुतो विशेषणान्तरयोगाद्बाध इत्यनुभाव्यपर्यन्तम् । व्यधिकरणवाक्यस्थोद्देश्यपदविशेष्ये तद्विशेषणान्वयितयानुभाव्ये व्यभिचार इति विधेयपदं । व्यधिकरणवाक्यस्थविधेयपदेनविशेषणवत्तया बोध्येविशेष्येव्यभिचारवारणाय हेतौ तद्वाक्यस्थेति । प्रागुक्तेति । स्वोक्तविशिष्टपरत्वानुमानस्य सर्वलोकप्रतीत्यनुगुणत्वेनाधिकबलत्वं प्रागुक्तं तत्रैव परकीयानुमानस्योपलम्भाविरोध इत्युक्तं भवति । तथा च स एव अत्राप्युपलम्भविरोध इत्यर्थः । आदिपदेन पदान्तरं वैयर्थ्यादिगृह्यते । तथा विधेति । विशिष्टार्थपरेषुदेवदत्तश्श्यामो युवेत्यादि वाक्येषु व्यभिचार इति भावः । आभासमायोगत्वमाहः - त्वदुक्तेति । तद्वाक्यस्थोद्देश्य पदोपस्थाप्यं विशेष्यं न तद्वाक्यस्थ पदान्तरेणबोध्यमेतद्वाक्यस्थोद्देश्यपात्तत्वात्तत्पदोपात्तविशेषणवदिति अति प्रसङ्ग इत्यर्थः । यद्यपि वाक्यार्थस्य सकलपदप्रतिपाद्यतया तद्विशेषणीभूत पदार्थानामपि पदान्तर प्रतिपाद्यत्वमस्तीति नबाधादृष्टान्तासिद्धिश्च । तथापि तत्पदावाच्यविशेषणान्तरशून्यतया पदान्तरप्रतिपाद्यत्वाभावस्य साध्यत्वान्न बाधोन दृष्टान्तासिद्धिश्चेति भावः । विशेषणान्तरेति एतद्वाक्यस्थपदप्रतिपन्नस्य विशेषणस्यसामानाधिकरणपदान्तरेणापि प्रतिपादने तद्वाक्य प्रतिपन्न विशेषणान्तरैरपि विशेषणानामैक्यं स्यादित्यर्थः ।किमत्र समानविभक्ति पदबोध्यत्वमात्रेणविशेष्यवद्विशेषणानांमैक्यं स्यादिति विवक्षितं किं वा समानविभक्तेः प्रादिपादिकार्थैक्ये तात्पर्याद्विशेषणानमप्यैक्यं स्यादिति विवक्षितं । आद्ये दोषमाहः - नहीति । न विशेषैक्यदृष्टान्तमात्रेण विशैषणैक्यसिद्धिः । समानाधिकरण सगुणब्रह्मवाक्यप्रतिपन्न विशेषणानामैक्यस्य त्वयाप्यनङ्गीकाराद्वभिचार इति भावः । द्वितीये दोषमाहः - न च सगुणेति । नहि सगुणब्रह्मपरस्य सर्वज्ञ इत्यादि समानाधिकरणवाक्यस्य यावत्प्रादिपादिकार्थैक्य तात्पर्यमिति सम्भवति । देवदत्तः श्यामो युवालोहिताक्ष इत्यत्रेव विशेष्यैकपरत्वनिर्णयात्तया च समानविभक्तेर्विशेष्यैक्ये तात्पर्यमित्यर्थः । पक्षभूते सत्यादिवाक्येति । दिशीति । तद्वदेवेति । सगुणे गुणविशिष्टतया बोध्येनिगुर्णणे ज्ञानादिगुणं विना सत्यत्वादिना बोध्य इत्यर्थः । व्युत्पत्तिः - समानाधिकरणवाक्यानां भिन्नविशेषणद्वारेणैकविशेष्यपरत्वावधारणं - प्रतिपत्तिस्तन्मूलकोऽनुभवः । अत एवेति । सामानाधिकरणवाक्यानां विशिष्टार्थपरत्वादेवेत्यर्थः । नन्विति । प्रकृष्टावृत्तिः प्रवृत्तिः - अभिधानिमिति यावत् । निमित्तशब्दो विषयपरः । तथाच भिन्नाभिधेयानामेकस्मिन्नर्थे वृत्तिरितिकैश्चिदर्थाभिधानात्तदनुसारेण शंकेयमतएव विषय व्यवस्थाया विरोधः परिहरिष्यतेः - लक्षणवाक्यस्येति ।भिन्नप्रवृत्तिनिमित्तानामित्यादि लक्षणवाक्यस्येत्यर्थः । अन्यपरत्वेति । यथाश्रुते विरोधाद्भिन्न प्रवृत्तिनिमित्तेत्यादि वाक्यमन्यपरमित्यभिप्रायेणेत्यर्थः । अनभ्युपगमादिति । अस्य लक्षण वाक्यस्य त्वयाप्यभ्युपगमादिति भावः । एकस्मिन्निति । एकस्मिन्प्रवृत्तिनिमित्तलक्षणेऽर्थेरित्यर्थः एकार्थत्वस्येति । समानाधिकरणवाक्यस्यैकार्थ परत्वं तत्वादेव सिद्धमित्यर्थः । तात्पर्य सिद्धत्वमेवाहः - अर्थैकत्वादिति । वाक्यस्यैकार्थवत्वं नाम एकार्थबोधकत्वं । कियदेकार्थबोधकत्वमित्यपेक्षायां घटमानयेत्यादौ घटमित्यस्य विभागेप्रयोगाभावे कर्मसापेक्षमानयेति । तदप्रयोगेघटमित्ययं क्रियापेक्षमिति परस्परं साकांक्षत्वा देकवाक्यमिति वाक्यस्यैकार्थ परत्वं सिद्धिमित्यर्थः । न च बौद्धगन्धीति । एकं वाक्यमेकोवाक्यार्थ इति वाक्यस्य तदर्थस्यचैक्यानुभवाच्छब्दानां च भिन्नत्वाद्बाह्यार्थानां घटतदानयनादीनामनेकत्वात्प्रतीतिरेव वाक्यार्थभावेन दृश्यत इति बौद्धशाब्दिकाः प्राहुःतद्वदित्यर्थः । तद्वदेवेति । व्यधिकरणवाक्यस्येव समानाधिकरणस्यापि वैशिष्ट्ये तात्पर्यमभ्युपगम्यव्यधिकरण वाक्यार्थस्य समानाधिकरमवाक्यार्थस्य चापारमार्थिकत्वमभ्युपगम्यतामित्यर्थः । तथापि व्यधिकरणवाक्य व्यावृत्तत्वमखण्डार्थत्वं ना सिद्ध्यतीति भावः । एवं चेति । तात्विकवैशिष्ट्याभाव परत्वस्यैव साध्यत्वात्तस्य च व्यधिकरण वाक्येऽपि सत्वेन निर्विशेषणपरत्वं वेति विकल्पदूषणावसरे त्वन्मते नतु व्यधिकरणवाक्यानामपि परमार्थतो विशेषणशून्यार्थ विषयत्वेन हेतुविशेषणवैय्यर्थ्यमिति यद्दूषण मुक्तं तत्रापि प्रसज्यत इत्यर्थः । व्यधिकरण वाक्यानां प्रधानभूतार्थैक्यादेकार्थत्वमिति शङ्कतेः - एवं चेति । भेदस्तु विशेषणगतः । ऐक्यं विशेष्यगतमिति व्यवस्थयेत्यर्थः । बाधः - भिन्नार्थानामेकार्थत्वमिति यथा श्रुतार्थत्यागः । अध्याहारः - प्रवृत्तिनिमित्तात्यागेनेति विशेषपूरणं । लक्षणा - शेषपूरणार्थानुगुणा लक्षणवाक्यस्थपदैस्स्वरूपमात्र - लक्षणा । आदिशब्देन लोकविरुद्धव्युत्पत्तिग्रहः । एवं प्रवृत्तिनिमित्तशब्दस्याभिधेयपरत्वानुसारेण व्यवस्थोक्ता । इदानीं तस्य विशेषणवाचित्व पक्षमनुसृत्य विरोधशङ्गैव नेत्याहः - प्रवृत्ति निमित्तशब्देति । शङ्कतेः - पदद्वयेति । तद्वदेवेत्यतः पूर्वमन्यथेति शेषः । विशेषणस्य विशेषत्वेन विशेष्यस्य विशेषणेन सम्बन्धस्य च सम्बन्धे नैक्यमिति विकल्प्याद्ये दोषमाहः - अविशिष्टद्वयेति । विशेषणस्य विशेषणैक्यापादकत्वे आत्माश्रयः। विशेषणैक्यस्य प्रागसिद्धत्वादसिद्धिः । विशेषणैक्यमात्रस्यापाद्य व्याप्तत्वेन विशेषणाद्यैक्य समुदायस्याव्याप्यत्वात् व्याप्यत्वासिद्धिरादिशब्दार्थः । उदीरितत्वादिति । न हि पदद्वय प्रतिपन्नविशेष्यैक्य मात्रात्सिद्धिरित्यत्रेत्यर्थः । विशेषणैक्यस्य विशेष्यैकाना - पदकत्ववद्विशेष्यैक्यमपि विशेषणैक्यापादकं न भवति । अन्यैकस्यात्मैक्ये नापादकत्वादित्याहः - यथा जात्यादीति । यथावाऽनेकप्रतियोगि भेदेपीति । न तु व्यावृत्तिः स्वरूपस्यैव न वस्तुस्वरूपं तथा च तद्भेदांस्तीति चेन्न । व्यावृत्तीनां भेदेऽपि तद्वते ऐक्यादिति भावः । ननु प्रत्यक्षादौ यथा तथा वस्तु शब्देन यन्नियम इत्यत्राहः - प्रत्यक्षाद्यनु सारीति । ननु प्रत्यक्षादि शक्तिग्राहकमात्रं न तु विशिष्टबोधन सामर्थ्यापादकमिति चेत्सत्यं परस्परमन्वयबोधे विरुद्धार्थानां वैशिष्ट्यमपि स्यादेव अत एवाग्निर्माणक्क इत्यादौ गौणता अन्यथा स्वरूपमात्रबोधन व्युत्पत्तौ गौणतायाः प्रसङ्गादिति भावः । ननु तत्वमसीत्यादावभेदस्य बुभुत्सितत्वात्तस्यैव साक्षात्प्रतिपादने लाघवमभेद सिद्धयर्थं धर्मांतरोपलक्षिते धर्मान्तर प्रतिपादने तु गौरवमित्यादि तर्कानाशङ्कयाङः - एतदन्यदपीति अयंभावः न हि सामान्येना भेदस्वरूपं बुभुत्सितं किन्तु तत्कालीनस्यैतत्कालीनाभेदः स च तत्कालैतत्काल प्रतिपादन पुरस्सरं साक्षादेव वाक्येन प्रतिपाद्यते । अन्यथा जिज्ञासायाभेदभ्रमस्य चानिवृत्तेः । न हि विशेषणविशेष्योपरक्ता भेदजिज्ञासा । तदनुपरक्तस्वरूपमात्रविषय ज्ञानान्निवर्तते । तादृशज्ञानजनकोत्तरस्य प्रश्नानुरूपत्वादिति विशिष्टतात्पर्यकल्पने गौरवादिति कुतर्काणां च दूषणं वक्ष्यते । निमित्तभेदोऽस्ति न वा न चरम इत्याहः - यद्येकपदेति । यत्पदं यत्पदापेक्षया भिन्ननिमित्तकं ( ++) तेन पर्यायो यथा घटशब्दः कुम्भशब्देनेति व्याप्तेरिति भावः। द्वितीयं शङ्कतेः - निमित्तेति । वैशिष्ट्यप्रसङ्ग इति । स खण्डार्थत्वप्रसङ्ग इत्यर्थः । ततन्वथाभावादिति प्रवृत्तिनिवृत्ता पादनादित्यर्थः । तर्कावस्कर इति । एकार्थपरत्व भङ्गइत्यादिः । अवस्करः - मलं । \"वर्चस्केऽवस्कर'' ( ) इति निपाननात् । अवकर इति क्वचित्पाठः । अवकरः - सम्भार्जनी निरास्यः ।\"सङ्करोऽवकरस्तथे''ति नामानुशासनात् । तर्काणामङ्गवैकल्यमाहः - यदि चेति । एकेतरपदप्रयोगे वैयर्थ्यं स्यादिति । पदान्तरस्येति शेषः । क्वचिदेकतरपदप्रयोग नैरर्थक्यमिति पाठः । स्वरूपस्यैक्येऽपि व्यावृत्तिभेदान्न वैयर्थ्यमिति शङ्कतेः - प्रतिपन्नेऽपीति । प्रवृत्ति निमित्तान्वयसामर्थ्यादिति ।अन्वयबोधसामर्थ्यादित्यर्थः । अविशेषादिति । पदान्तर जन्यप्रतीतेः प्रथमपदजन्यप्रतीतेश्चाविशेषादित्यर्थः।न हि पदभेदजन्यत्वमात्रेणाव्यावृत्ति भेदसिद्धिः । किन्तु प्रतीति विशेषत एव । अन्यथा घटः कुम्भः इन्द्रः शक्रः शतक्रतुः । कन्दुः कोष्ठः कुसूल इत्यादावपि व्यावृत्ति भेदप्रसङ्गात्तदाहः - पदशतेनापीति । नन्वेकेनैव स्वरूपोपस्थितिरस्तु । पदान्तराणां पृथगर्थवत्वमेव मास्तु । नचैवं तदप्रयोग प्रसङ्गः । एकस्यापि पदस्य स्वरूपोपस्थित्यर्थं तत्प्रयोग इति शङ्कतेः - अथेति । नैरर्थक्यं पृथगभिधान शून्यत्वं । सामानाधिकरण्येन प्रयोगस्य तात्पर्यग्राहकत्वापदान्तरप्रयोगाभावान्निर्विशेषतात्पर्यग्रहो न स्यादिति भावः । तथापीति । सामानाधिकरण्यं भिन्नर्थतात्पर्यकमित्युक्तमेव । एकार्थतात्पर्यकत्वाङ्गीकारेपीत्यर्थः । पदद्वयेति । विशेषणपदद्वयेमात्रेणेत्यर्थः । वस्तु तस्तु विशेषण पदद्वयमपिमास्त्वित्याहः - तथा चेति । ननु सामानाधिकरण्यार्थं विशेषणद्वयमित्याहः - एक विशेषणेति । विशेष्यपदमात्रे - अन्योन्याश्रयतेति । सामानाधिकरण्यस्य यत्रक्वचित्स्वरूपमात्र तात्पर्यकत्वग्रहे तादृशसामानाधिकरण्यार्थकतया पदान्तरसार्थक्यं - पदान्तरसार्थक्यसिद्धौ च नैरर्थक्यपसङ्गरूपबाधकाभावात्सामानाधिकरण्य वाक्यस्वरूप मात्रपरत्वसिद्धिरित्यन्योन्याश्रय इत्यर्थः । ननु पदप्रवृत्तिनिमित्तानां स्वविरोधि व्यावृत्तिव्याप्यत्वात्सामानाधिकरणवाक्यस्य स्वरूपमात्रपरतया व्युत्पत्तिसिद्धत्वाद्विशिष्ट - बोधकत्वाभावेऽपि पदान्तरैस्स्वप्रवृत्तिनमित्तविरोधिव्यावृत्तिरूपस्थाप्यत इति न वैयर्थ्यमिति शङ्कतः - नन्विति । स्वप्रवृत्तिनिमित्तसहितेति । स्वप्रवृत्तिनिवृत्ति व्याप्य व्यावृत्तमित्यर्थः । परिहारग्रन्थः - श्रूयतामिति ।स्वरूपस्यैवेति । ततश्च तद्बोधनार्थं वाक्यं व्यर्थमित्यर्थः । दूषणान्तरमाहः - प्रकाशाप्रकाशयोरिति । स्वजन्य व्यावृत्तिबोधने नाध्यासनिवृत्तिः समानाधिकरमवाक्यप्रयोजनं स्वरूपात्मक व्यावृत्तेः - प्रकाशेतद्विरोधि जडाध्यासो न स्यादप्रकाशे तु धर्मि प्रकाशाभाकदध्यासो न स्यादिति वाक्य वैयर्थ्यमित्यर्थः । किं स्वरूपभूता सत्यादिपद लक्ष्य व्यावृत्तिर्भिन्नेति पक्षे किं भेदः परमार्थः उतापरमार्थ इति विकल्पं हृदि कृत्वा प्रथमे दोषमाह भिन्नत्व इति । तथा सति \"एकमेवाद्वितीयं ( )मिति विरोध इति भावः ।। किं मिथ्याभूत भेदवद्व्यावृत्तिस्वरूपं तत्प्रतिपादनार्थमनेकपदमुत मिथ्याभूत भेदवत्तयाप्रतिपादनार्थं । आद्ये दोषमाहः - मिथ्याभूतेति । मिथ्याभूतत्वमनेकत्वांशे विवक्षितं । परमार्थतो व्यावृत्तेरेकत्वात्तत्प्रतिपादनमेकेन पदेन युक्तमिति पदान्तर व्यैयर्थ्यमिति भावः । द्वितीये दोषमाहः - एकनिष्ठेति । सिद्धान्ते एकस्मिन्नधिकरणेऽनेकनिरूपित एक एवान्योऽन्याभावात् घटत्वादिरूपो घटेस्तम्बाद्भेदः पटाद्भेद इत्यनेक पदैर्व्यवह्रियत इत्यभिप्रायः । प्रौढवादेन परिहरतिः - प्रतियोगीति । स्वमतेन परिहारमाहः - अभेदेऽपीति । यथा घटान्योऽन्या भाके घटपटादिन भवतीत्यत्र ( ++) पत्वेप्यनेक प्रतिपदिकसत्वेन निरूपणार्थमनेकपदं तद्वदेक निष्ठान्योन्याभावनिरूपणेपीत्यर्थः।ब्रह्मण एव व्यावृत्तित्वेऽपि पदान्तरसाकल्यं स्यादिति चोद्यमप्युक्तरीत्या परिहृतमित्याह एवमिति । स्वरूपानतिरिक्तान्योन्या - भावसमत्वशङ्काप्येवमुक्तप्रकारेण विशिष्टार्थबोधायखण्डर्थत्वाभावप्रसङ्गेन परिहृतेत्यनुसन्धेयमित्यर्थः ।वैशिष्ट्यमात्रमिति । बोधनमित्यर्थः । प्रागेवेति । व्यावृत्तिलक्षणमङ्गी कृत्य तत्रधर्म वैशिष्ट्य बोधनद्वारं लक्षणामनङ्गीकृत्य - यथा प्रतीति सत्यत्वादि विशिष्टबोधनमित्यर्थः । दूरंगत्वापीति । व्यावृत्तिलक्षणामङ्गीकृत्यापीत्यर्थः । प्रवृत्तिनिमित्त वैशिष्ट्यांगीकार इति शेषः । तेन क्वस्समानकर्तृकत्वं सिद्धं । तत्समानयोगक्षेमतयेति । तत्तद्विरोधिव्यावृत्तेरिति शेषः । तत्पदं प्रवृत्तिनिमित्तपरं । एवं तदसद्भाव इत्यत्रापि द्रष्टव्यं । तदसिद्धीति । अत्र तत्पदं तत्तद्विरोधिव्यावृत्ति परं । किं च तत्तद्विरोधिव्यावृत्तिस्सिद्धा चेतत्तद्विरोधिव्यावृत्तिवैशिष्टयेनैव सखण्डार्थत्वं दुर्वारमित्याहः तत्सिद्धाविति । अपक्षपाति न इति । स्वरूपमात्रपरत्व भङ्गस्य समानत्वेप्यभाव वैशिष्ट्यबोधनमात्राङ्गीकारे निर्मिमित्तपक्षपातादित्यर्थः । सत्यभूतधर्मवैशिष्ट्यबोधनेऽपि सखण्डार्थत्वमित्यत आहः - न चेति । न भेतव्यमिति । यथा व्यावृत्तेर्मिथ्यात्वात्तद्वैशिष्ट्य बोधनेऽपि नाखण्डार्थत्वक्षतिरित्यार्थः । व्यावृत्तिवैशिष्टयबोधपक्षे लक्षणाङ्गीकारोऽधिकदोषइत्याहः - भवतीति । ननु यदि सर्वैः पदेः स्वरूपमेव बोध्यते तदैकेतर पदवैयर्थ्यं स्यादिति यत्पूर्वमुक्तं तत्र शोकल्यादिषु कार्ष्णादि व्यावृत्तिरूपेष्वनेक पदसार्थक्य दर्शनान्न ब्रह्मण्यपि तद्व्यावृत्तिरूपे पदान्तरनैरर्थक्यप्रसङ्गः । अन्यथा शौक्ल्यं कार्ष्णव्यावृत्तमित्यादावपि नैरर्थ्यक्यं स्यादिति प्रतिबन्दिरप्येकनिष्ठानेक प्रतियोगिकान्योऽन्या भावनिरूपणप्रतिबन्दि निरासेन निरस्तैवेत्याहः - एतेनेति । प्रतिपाद्यभेदेति । कार्ष्णव्यावृत्तिरपीति । व्यावृत्त्योर्भिन्नयोरेव प्रतिपाद्यत्वादित्यर्थः । तद्भेदेनाङ्गीकारे बाधकमाह यदिपुनरिति । ननु व्यावृत्त्यनुवृत्योरविरोधोऽस्त्वेत्यत्राहः - व्यावृत्त्यनुवृत्तिभ्यामिति । ननु भावन्तराभाववादेःशोक्ल्यादेरेवेतरसमस्त व्यावृत्तित्वात्पूर्वोक्त - नैरर्थक्यमेवेत्यत आहः यद्यपीति । तत्तत्प्रतियोगिकत्व प्रयोजक तत्तदध्यासविरोद्युपाधिरूपोपाधिविशेषणनिरूपण नियतनिरूपणत्वातादृशोपाधिभेद प्रतिपादनात्प्रतिपाद्यभेद इत्यर्थः । अन्यथेति ।अनुगतोपाध्यभाव इत्यर्थः । अननुगतानामभावत्वं घटत्वेनानुगतीकृत्यतां घटानामेव यथाङ्गीक्रियते घटघटत्वयोः क्लप्तत्वान्नत्वतिरिक्ताभावः । तद्वदिहाप भावस्य तद्गतानुगत धर्मस्य च क्लृप्तत्वात्तत एव व्यवहारोपपतौ नातिरिक्तकल्पनाप्रसङ्ग इति भावः । एवं ब्रह्मस्वरूपस्य व्यावृत्तित्वमभ्युपेत्य शौक्ल्यादिप्रतिबन्दिर्निरस्ता । इदानीं तस्य व्यावृत्तत्वमेव न सम्भवतीत्याहः सम्भवति चेति । समानाधिकरणेति । स्वरूपतस्सामानाधिकरण्यस्याति प्रसक्ततयार्थद्वारक एव तस्मिन्समानाधिकरण्य वाचः पर्यवसानमिति वाच्यं । तथा च समानाधिकरणार्थकत्वमेव व्यधिकरणवाग्वायवृत्तं शब्दानां सामानाधिकरण्यमित्यर्थः । न चैतदिति । देवदतश्श्यामो युवा लोहिताक्ष इत्यादि वाक्यविषयत्व - मित्यर्थः । प्रवृत्तिनिमित्तभेदस्यावश्यकत्वे हेतुमाहः - एकप्रवृत्तीति । प्रवृत्तिनिमित्तस्यावश्यकत्वे हेतुमाहः - परित्यक्तेति । एकप्रवृत्ति निमित्तकत्वनिष्प्रकृतिनिमित्तकत्व योस्सतोस्सामानाधिकरण्यं न दृश्यतइत्ययुक्तं । निष्प्रवृत्तिनिमित्तकस्य सत्यादिवाक्यस्य सामानाधिकरण्यदर्शनादिति शङ्कतेः - सत्यज्ञानेति ।सामानाधिकरण्यमित्यर्थः । तत्रै ( )त्प्रमाणाभावत्कथं दृष्टान्तत्वमत्यभिप्रायेणाह आशेति । आशा - रागः । मनोरथिक इत्यर्थः । प्रवृत्तिनिवृत्त्यैक्ये सामानाधिकरण्यं इति दृश्यत इति शङ्कतेः - तर्हीति । सामानाधिकरण्यं दृश्यत इति शेष - । अन्वयादेवेति । अन्वयप्रतीत्यभावेन वाक्यत्वस्यैवासिद्धत्वात्तद्विशेषसमानाधिकरणवाक्यत्वं सुतरामसिद्धमित्यर्थः । नैराकांक्ष्येणेति । नैराकांक्ष्येण यो वाक्यभेदः अहोविमलं जलं नद्याः कच्छेमहिषश्चररतीत्यादौ न स्यादित्यर्थः । तदुत्तरार्धस्त्विति । तथा च वाच्यत्व लक्षणा न दोषायेति भावः । वाच्यत्वलक्षणायां हेत्वन्तरमप्याहः एतदनभ्युपगम इति । मुख्येऽपीति । मुख्यार्थे विवक्षितेऽपीत्यर्थः । इदं च सर्वपदलक्षणादिकं विशिष्ट एव तात्पर्यनिर्णयादिति भावः । स्वप्रतिपत्तिरिति । सखण्डार्थत्वस्यैव सर्वानुभवसिद्धत्वात्स्वानुभव विरुद्धश्च निर्विशेषानुभव इति भावः । अथवेति । अपिचेत्यर्थः । असङ्कोचः शब्दविशेषविषयत्वेन सङ्कोचाभावः । विपरीतमिति । मुख्यतया बोध्यत्वमेव प्रथमोपस्थितं प्रसिद्धं चेति शङ्कावाच्यत्वभङ्ग एवाशङ्क्य निरस्तेति भावः । उभयथापीति । वृत्तिनिषेधस्यैव \"यतोवाचो निवर्तन्त' (तै.उ.आन 9) इत्यतः प्रतीतेरिति भावः । बोध्यत्व इति । अपिर्व्युत्क्रमेण मुख्यतया बोध्यत्वेमिथ्यात्वभयमपीत्यर्थः । अत एवेति । मिथ्यात्वभयादेवेत्यर्थः । वाङ्निवृत्ति श्रुतिः परमार्थवाङ्निषेधिकेति भावः । अपरमार्थतस्तद्बोधनादेव तत्सिद्धिरित्यत्राहः - परमार्थत इति । तत्रैवेति । सत्यादिवाक्य एवेत्यर्थः । यद्यपि बोधनादर्थसिद्धिस्तच्चापरमार्थतोप्यखण्ड एव न तु सखण्ड इति सखण्ड सिद्धिस्तथापि सगुणवाक्येसखण्डबोधनात्तत्रैव तत्सिद्धिप्रसङ्ग इति भावः । तात्पर्यस्येति । मुख्यवृत्त्यैव निर्वाह्यार्थविषयतयेत्यर्थः ।यत्पुनरिति । विषशब्दस्यानर्थावहवाचकतया निषेधनलक्षकत्वाद्भुङ्क्ष्वेत्वस्य भोजननिषेध लक्षणकत्वात्सर्वपदलक्षणेत्यर्थः । यदि भुङ्क्ष्वेत्वस्य मुख्यतयैव तर्हि निषेधावगमः केनेत्यत्राहः - विषशब्देनैवहीति । अपिस्त्वर्थः । भोजननिषेधस्तु निषिद्धपरतया त्वदभिमतेन - विषशब्देनैव लक्ष्यत इत्यर्थः । भोजनक्रियाकर्मोपस्थितित्वध्या हारादिति भावः । पूर्वं वाक्यार्थलक्ष्यत्वमुक्तं इदानीं वाक्यार्थत्वमेवाहः - यद्वेति । प्रत्ययांशस्येति । भुङ्क्ष्येत्यत्राख्यानस्य मुख्यार्थपरित्यागादिति भावः । अन्येतु विषमिति प्रथमाविभक्तिस्साधुत्वार्थेत्याहुः । केचित्तु विषशब्देन द्विषदन्नं लक्ष्यते विधिप्रत्ययेन च निषेधोलक्ष्यते भुजघातुर्मुख्य एवेति न सर्वपदलक्षणेत्याहः । ननु शत्रुगृहे जलमपि नपि बेदित्यभिप्रायेण विषं भुङ्क्ष्वेति प्रयुज्यते । तत्र घातुः कतं मुख्यार्थो भत्रणपानयोर्भेदादिति चेन्न । शत्रुगृहे यन्नकर्तव्यं तदनेनैवनिषेध्यमिति न नियमः । शत्रुगृहे माभुङ्क्ष्व किमपि न पिबेत्यादि वाक्यान्तरेणापि निषेधसंभवे त्मानुपस्थितिदशायां तस्य निषेध्यत्वासिद्धेश्च । यदि च भोजनपानोभय निषेधपरतया प्रयुज्यते यदि च पिपासुं प्रत्येव प्रयुज्यते तदानीमपि द्वितीया मुख्येव । न च वायुर्वैक्षेपिष्ठा देवतेत्यादि सर्वपदलक्षणोदाहरणं भवितुमर्हति तत्र प्राशस्त्यलक्षणायामप्यर्थवादस्य विधेयगत प्राशस्त्यार्थकत्वेन विध्येक वाक्यत्वाद्विधेयसमर्पकस्य च मुख्यत्वात् । न च विधेयान्वयप्रतीतेः पूर्वं प्रशस्तस्य सर्वैः पदैर्लक्ष्यत्वादवान्तरवाक्ये सर्वपदलक्षणा दृष्टेति वाच्यं । पदार्थ संसर्गानुभावकत्वाभावेन तदादाय वाक्यत्वाभावात् । प्राशस्तस्यानुभवे प्रमाणाभावेनलक्षणगंगापदलक्ष्यस्यैव स्मार्थत्वात्ततोऽपि न वाक्यत्वमिति भावः । विशेषमात्रस्यैवेति । यदि विशेष्यैक्यवाचिप्रत्ययोमुख्यार्थःतदा तदर्थेनैव सखण्डार्थत्व प्रसङ्गः । ततश्च विशेष्यमात्रस्यैव प्रतिपत्तव्यं च तत्वयाभिमतं । तदशक्यत्वमेव विशेष्यैक्यरूप मुख्यार्थ परत्वेनोपपादितं स्यादतस्सखण्डार्थत्वापादकत्वाद्विशेष्येक्यं दुष्प्रतिपादकमित्यर्थः । यथआ प्रवृत्तिनिमित्तवैशिष्ट्यं दुष्प्रतिपादं तथा विशेष्यैकपीति अपिना सूच्यते । निर्विषयत्वादिति ( ++) विषयाभावे न शक्तिर्नप्रवर्तत इत्यर्थः कुण्ठितत्वमबोधकत्वं । अन्यथेति मुख्यार्थैकदेशविशेषणत्यागे कुण्ठितत्वाभावे प्रधाननिर्देशेपि लक्षणा न स्यादिति भावः । अत इति ।मुख्यार्थकत्वे बाधाभावेऽपि वाक्ये हेतुमन्तरेण लक्षणाकल्पनं तत्रापि सर्वपद लक्षणेत्यादि कल्पनमित्यर्थः ।ननु प्रधानांशस्यापरित्यागात्प्रकृते न लक्षणाभाव प्रधानेत्वप्रधानस्य प्राधान्येन बोधनाल्लक्षणा तथा च न लक्षणादि दोषइत्याशङ्क्य तथापि विशिष्टपरत्व एव स्वारस्यात्सर्वपदलक्षणावदस्वारस्यमेव दोषइत्याहः - यद्यपीति । किञ्चेति । अखण्डस्यवाक्यबोधकत्वं इत्यर्थः । मीमांसाचार्यादिभिरिति । तर्कपादे भट्टाचार्यादिभिर्बुद्धेर्वाक्यजन्यायान प्रतिपाद्यता न सम्भवति । प्रतिपाद्यत्वं हि तज्जन्यबुद्धिविषयत्वं तयोर्भेद नियमादन्यथा सार्थकत्वनिरर्थकत्वादि विभागो न स्यात् । सर्वस्यापि तादृश विवक्षासम्भवेन सार्थक्याद्वयुत्पत्तिग्रहा वैयर्थ्य प्रसङ्गादित्यादिभिः प्रतिक्षिप्तमित्यर्थः । तत्र - निरसनविषये । इह - अत्रग्रन्थेमन्वित्यादि । विगीतं वाक्यं विशिष्टपरमिति पूर्वग्रन्थोऽखण्डार्थत्वानुमानदूषणपरः । अयन्तु सखण्डार्थत्व साधन पर इत्यपौनरुक्त्यम् । विशिष्टपरं - विशिष्टबोधकमित्यर्थः । न चेति । वाक्यवत्संसर्गानुभावकत्वाभावाद्भमहेतुभिरित्युक्तं । तेषामपीति । स्वपदार्थसंसर्गज्ञानजनकत्वमात्रं न साध्यं किन्तु सामान्यतो विशिष्टबुद्धिजनकत्वं तस्य च न व्यभिचाराभावः । स्मारकत्व इति । शब्दप्रवृत्तिनिमित्तविशिष्टस्यैव पदार्थत्वादिति भावः । शक्तं पदमित्यभिप्रायेणेदं । सुपृतिङन्तं पद ( )मित्यभिप्रायेणाह - एकस्येति । प्रतिपादनार्थं प्रकृतिप्रत्ययांश युक्तपदवत्वेन पदार्थानां प्रत्ययार्थविशिष्टप्रकृत्यथ रूपत्वात्स्वार्थिकानां प्रकृत्यर्थानतिरिक्तार्थत्वेन तत्र प्रत्ययार्थ वैशिष्ट्याभावात्प्रायश इत्युक्तं । तत्रापि प्रवृत्तिनिमित्तविशिष्टरूपत्वं पदार्थानांमस्तीत्याहः - पदार्थानामपीति । भ्रान्तिजनकत्वमिति । भ्रान्तिजनकत्वं यथार्थविशिष्टविषयत्वेऽपि विशिष्टविषयमे - वेत्यर्थः । ननुख्यातिपक्षे ज्ञानाभावात्कथं विषयत्वमित्यत्राहःः - संसर्गाख्यातिरेवेति । तत्रापीति ज्ञानमुत्पद्यत इत्यर्थः । एतेनेति । पदार्थस्य प्रवृत्तिनिमित्तादि विशिष्टत्वेनेत्यर्थः । अन्यत्रेति । निर्विकल्पक भङ्ग इत्यर्थः । परोक्षानुमानं प्रत्यक्षेणैवबाधितमित्याहः - यद्वेत्यादिना । ननु भवतुविशिष्टानुभवो न वाक्यजन्य इत्यत्राह अत इति । नन्वानन्तर्येऽपि बाधकबलान्नतज्जन्यत्वमित्यत्राह - बाधेति ।\nवत्सकुलजलधिकौस्तुभनृसिंहगुरुसुतेन सिंहदेवेन कृतायांशतदूषणीटीकायां अष्टात्रंशो वादस्समाप्तः ।।"
              }
            ]
          },
          {
            "verse_number": 39,
            "original_text": "39 भावरूपाज्ञानभङ्गवादः",
            "commentaries": [
              {
                "author": "Vedanta Desika (original text)",
                "commentary": "39 ---\n \n  \"39 भावरूपाज्ञानभङ्गवादः\" \nअथैकोनचत्वारिंशो वादः ।  \n\nश्रुतिकिरीटनिरूपणनिर्भरप्रसरयैव धिया परिशोधिताम् ।  \n\nसुखिमलां पदवीमदवीयसीं भजत माधवभक्तिमयीमिमाम् ।।  \nभावरूपं यदज्ञानं ये जनाः परिचक्षते ।  \nतच्चिते तत्तथाभूतं निश्चिन्वन्ति विपश्चितः ।।  \nएवं ह्यज्ञानमुषिततत्त्वज्ञानैर्विज्ञातम् - प्रत्यक्षानुमानागमैर्भावरूपमज्ञानं प्रतीयते ।  \nतत्र प्रत्यक्षं तावदहमज्ञो मामन्यं च न जानामीत्यादिरूपं सर्वसम्मतम् ।  \nतत्किं भावरूपमज्ञानं विषयीकरोति उताभावरूपमिति विवेचनीयम् ।  \nन तावदभावरूपम्; अभावो हि प्रतियोगिनिरूपणाधीननिरूपणः; ततश्च ज्ञानभावप्रतीतिर्ज्ञानग्रहणमन्तरेण नोपपद्यते; ज्ञानं विषयनिरूपणाधीननिरूपणमिति विषयेण सहैव गृह्यते, ततश्च यद्विषस्य ज्ञानस्याभावो व्यवजिहीर्षितस्तद्विषयं ज्ञानं तदानीमेव संजातमिति कथं तदभावः प्रतीयेत? यः प्रतियोगिभूतज्ञानावच्छेदकत्वेन विषयः यदा व्यवह्रियते तदैव   \nतद्विषयज्ञानाभावं वदन् स्ववचनविरोधमपि न जानाति ।  \nननु ज्ञानव्यक्तिभेदाददोषः, निषिध्यमानं ज्ञानमन्यत्तस्य निषेधप्रतियोगिनो निरूपणौपयिकं ज्ञानं चान्यदिति; नैवम्, संसर्गाभावस्य तज्जातीयसमस्तप्रतियोगिनिरूप्यत्वात्; इह भूतले घटो नास्तीतिवत् ।  \nततश्च सर्वज्ञानप्रतियोगिको निषेधः एकयापि ज्ञानव्यक्त्या विरुद्ध एवः न ह्येकस्मिन् घटे विद्यमानेऽप्यघटं भूतलमिति व्यवहरन्ति ।  \nएतावन्तं कालं न किञ्चिदहमज्ञासिषमिति च प्रतीतिरपि न काञ्चिदपि तदानीं ज्ञानव्यक्तिं क्षमते ।  \nननु कालभेदेन ज्ञानाज्ञानयोरविरोधः, न हि ज्ञानाभावप्रतिपत्तिकाल एव ज्ञानाभावेन भवितव्यमिति नियमः, मैवम्, प्रत्यक्षज्ञानस्य वर्तमानग्राहित्वनियमात् ।  \nतथा च सूत्रितंभगवता जैमिनना\\* सत्संप्रयोगे पुरुषस्येन्द्रियाणां बुद्धिजन्म तत्प्रत्यक्षमनिमित्तं विद्यमानोपलम्भनत्वादिति ।  \nयद्यपि योगीश्वरणां प्रत्यक्षमतीतानागतेऽपि गृह्णातीति शास्त्रबलादभ्युपगन्तव्यम्, तथाप्यस्मदादिप्रत्यक्षं वर्तमानग्राहीत्येव नियमः ।  \nअस्तु तर्हि प्रत्यक्षेतरेण प्रमाणेनावर्तमानज्ञानेन ज्ञानाभावप्रतीतिः, अस्वाप्समेतावन्तं कालं न किञ्चिदहमज्ञासिषमित्यादिषु कालविशेषस्येव ज्ञानाभावस्याप्यतीतस्यानुमेयत्वोपपत्तेरिति चेत्; तन्न, अहमज्ञो मामन्यं च न जानामीत्यत्र वर्तमानतयावैज्ञानप्रतीतेः ।  \nकिमिदं जानासीति पृष्टश्च कश्चिन्न जानामीत्युत्तरं दिशति ।  \nअत एवात्र प्रमाणान्तरजन्यज्ञानेनापि विरोधः स्थित एव ।  \nएतेन ज्ञानाभावगोचरज्ञानेनापि विरोधस्सिद्धः ।  \nनहि   \nज्ञानमुदयमानं तदानीमेव सर्वज्ञानाभावं प्रकाशयितुमलम्, स्वस्यापि ज्ञानत्वाविशेषात्, विद्यमानत्वाच्च ।  \nएवमाश्रयज्ञानेनापि विरोधः, न हि यत्किञ्चिदाश्रयप्रतीतिमन्तरेणाभावप्रतिपत्तिमनुमन्यामहे ।  \nउक्तं चाभियुक्तैः \\*लब्धरूपे क्वचित्किंचित्तादृगेव निषिध्यत इति ।  \nननु सामान्यतः आश्रयप्रतियोग्यादिज्ञानमुपजीव्य विशेषतस्तत्तद्विषयं ज्ञानं निषिध्यत इति न कश्चिद्विरोध इति; तदपि मन्दम्, निषिद्धेस्तन्निषेधायोगेन व्याघातस्य स्थितत्वादिति ।  \nनच भावरूपेऽप्यज्ञाने विरोधप्रसङ्गः, भावरूपत्वादेव स्वरूपेण निरूपयितुं शक्यत्वात् ।  \nअस्ति च स्वरूपेणैव प्रतीतिःमुग्धोऽस्िम, मूढोऽस्मीत्यादिका ।  \nतस्मादहमज्ञ इत्यत्रापि तदेव भावरूपमज्ञानं प्रतीयते ।  \nन च वाच्यं नित्यसर्वगतसाक्षिसन्निधाने कथं ज्ञाताज्ञातविभाग इति; ज्ञाततयाऽज्ञाततया वा सर्वस्य साक्षिचैतन्यविषयत्वात् ।  \nइदमहं जानामीत्यत्र ज्ञानावच्छेदकतया, दिं न जानामीत्यत्र त्वज्ञानावच्छेदकतयेति विशेषः ।  \nन च तत्प्रकाशमात्रेणाज्ञाननिवृत्तिप्रसङ्गः, साक्षिप्रकाशस्याज्ञानगोचरभ्रान्तित्वेन तन्निवर्तकत्वायोगात् ।  \nयथा इदं रजतमिति भ्रान्तेरिदंप्रकाशो न निवर्तकः, तद्वदत्रापि अज्ञानावच्छेदकविषयप्रकाशः ।  \nप्रमाणभूतज्ञानोदये ह्यज्ञाननिवृत्तिः ।  \nनच ब्रह्मस्वरूपप्रकाशस्य ब्रह्माज्ञानविरोधित्वम्, तस्य साक्षित्वावस्थायां तद्विषयत्वेन तदविरोधित्वात् ।  \nस्वरूपमात्रप्रकाशदशायामप्यज्ञानाभावादेव तन्निवर्तनस्यानपेक्षितत्वात् ।  \nनच ब्रह्मविषयज्ञाने सति तदज्ञानाभावः, तद्विषयज्ञानाभावे तु तदवच्छिन्नाज्ञान प्रकाशानुपपत्तिरिति वाच्यम्, स्वप्रकाशतया स्वविषयज्ञानान्तरमन्तरेणापि तदवच्छेदकत्वोपपत्तेः ।  \nतदवच्छेदकप्रकाशस्य तद्विरोधित्वे भवत्पक्षेऽप्यज्ञानग्रहणानुपपत्तिप्रसङ्गात् ।  \nएवं बाह्यविषयेऽपि प्रमाणोदयात्प्रागज्ञानावच्छेदकतया साक्षिणैव तत्तद्विषयप्रकाशो न विरुद्धः ।  \nअतस्सिद्धं भावरूपमज्ञानं प्रत्यक्षसिद्धमिति ।।  \nअनुमानं च - विप्रतिपन्नं मानज्ञानं स्वप्रागभावव्यतिरिक्तस्वविषयावरणस्वनिवर्त्यस्वदेश गतस्त्वन्तरपूर्वकम्, स्वप्रकाशितार्थप्रकाशकत्वात्, अन्धकारे प्रथमोत्पन्नप्रदीपप्रभावदिति ।  \nधारावाहिक द्वितीयादिव्यवच्छेददार्थं विप्रतिपन्नशब्दः ।  \nस्वरूपभूतज्ञानव्यावृत्त्यर्थं भ्रान्तिभूतज्ञानव्यावृत्त्यर्थं च मानशब्दः ।  \nकरणप्रतीतिव्युदासाय ज्ञानशब्दः ।  \nस्वप्रागभावस्वोत्पादकादृष्ट्सवोत्पत्तिप्रतिबन्धकादृष्टस्ववेद्यगतवृत्त्यभिव्यक्तिप्रागभावाः साध्यविशेषणैर्व्यवच्छेद्याः ।  \nवस्त्वन्तरशब्दो वैशद्यार्थः ।  \nएवं स्वशब्दोऽपि ।  \nप्रागभावव्यतिरिक्तेत्येतावता प्रथमचतुर्थविशेषणफलसिद्धौ पृथग्विशेषणनिर्देशो व्यवच्छेद्यविशेषव्यञ्जनाय ।  \nधारावाहिकद्वितीयादिष्वनैकान्त्यपरिहारायाप्रकाशितार्थशब्दः ।  \nआलोकमध्यारोपितदीपव्यवच्छेदायान्धकारोक्तिः ।  \nतत्रापि द्वितीयादिप्रभाव्यवच्छेदाय प्रथमोत्पन्न शब्दः ।  \nइन्द्रनीलादिप्रभाव्यवच्छेदाय प्रदीपशब्दः ।  \n\nआगमश्च - \\* अनृतेन हि प्रत्यूढाः, तेषां सत्यानां सतामनृतमपिधानम् \\* नासदासीन्नो सदासीत्तदानीं तम आसीत्तमसा गूढमग्ने प्रकेतम्, \\* इन्द्रो मायाभिः पुरुरूप ईयते इत्यादिरिति ।  \n\nतदेतदतीव स्थवीयः ।  \nतथा हि - यदुक्तं भावरूपमज्ञानं प्रत्यक्षेण प्रतीयत इति, तत्र किं ज्ञानविरोधित्वेनैव भाति? उतविरोधित्वेन? नाद्यः, पूर्वोक्तसमस्तप्रसङ्गाविशेषात् विरोधितयाऽपि हि भासमानं प्रतियोगिप्रकाशमन्तरेण न प्रकाशेतैव ।  \nततश्च तद्विषयप्रकाशे सति तद्विरुद्धस्याज्ञानस्य दूरापक्रमणात् कुतस्तद्ग्रहणम्? ननु गृह्यमाणमिदमज्ञानं सामान्यतः   \nस्वप्रतियोगिनिरूपणं न विरुणद्धि, अपि तु विशेषत इति चेत्; अभावरूपाज्ञाने तर्हि कः प्रद्वेषः, सामान्य विशेषरूपेण परिहारस्य समत्वात्? यच्च निषिध्यमानविशेषज्ञानेऽपि प्रतियोगिविषयापेक्षया विरुद्धत्वमुक्तम्; तदपि भावरूपेऽपि तुल्यम् ।  \nअन्यथा तदविरुद्धत्वप्रसङ्गात् ।  \nतत्र सामान्यतः प्रतियोगिविशेषज्ञानमस्तीति चेत्, तदपि तुल्यम् ।  \nगौरवं पुनरधिको दोषः ।  \nन हि भावरूपाज्ञानस्य ज्ञानविरुद्धत्वं ज्ञानाभावनिरूपणमन्तरेण घटते ।  \nयत्तूक्तमज्ञानावच्छेदकतया प्रतियोगिविषयप्रकाशस्याज्ञानविरोधित्वाभावात् ब्रह्मणोऽन्यस्य वा अज्ञानावच्छेदकत्वेन प्रकाशो न निरुद्ध इति; तदभावपक्षेऽपि किं तथा नाङ्गीक्रियते, अभावप्रतियोगिभूतज्ञानावच्छेदकतया तत्तद्विषयप्रकाशो न विरुद्ध इति? तद्विषयज्ञानस्य तद्विषयज्ञानाभावेन विरुद्धत्वादिति चेन्न; भावरूपाज्ञानेनापि तद्विषयत्वहेतुकविरोधाविशेषात् ।  \nअन्यथा तद्गोचरप्रमाणज्ञानोदयेऽपि तदज्ञानानिवृत्तिप्रसङ्गात् ।  \nप्रमाणत्वादेव तस्य तन्निवर्तकत्वमिति चेन्न; स्वरूपप्रकाशांशेन प्रमाणत्वस्य साक्षिप्रकाशेऽप्यविशिष्टत्वात् ।  \nअन्यथोत्तरस्यापि तदभावप्रसङ्गात् ।  \nवस्तुतः प्रामाण्यस्य च उभयत्रापि त्वयाऽनभ्युपगमात् ।  \nप्रतियोगिविषयप्रकाशतामात्रेण तद्विरोधित्वे त्वज्ञानसाक्षिप्रकाशस्यापि प्रतियोगिप्रकाशत्वावश्यंभावेन विरोधाविशेषात् ।  \nइदंप्रकाशस्तु शुक्तिरजतसाधारणाकारगोचरत्वेन विरोधाभावान्न रजतभ्रमं निवर्तयति ।  \nन चात्रापि तथेति त्वया वक्तुंशक्यम्, निराकारे तदयोगात्, साकारे तु बाह्ये समाधानाविशेषात् ।  \nततश्च वरं यथोपलम्भमुभयस्वीकारः ।  \nस्वप्रागभावव्यतिरिक्तेति वदता त्वयापि ह्यभावरूपमज्ञानं व्यवच्छेद्यतया स्वीकृतम् ।  \nनापि द्वितीयः,अनुपलम्भात् ।  \n\nमुग्धोऽस्मीत्यादिरूप उपलम्भ उक्त इति चेन्न; तस्यापि ज्ञानविरोधमन्तर्भाव्यैव प्रतीतेः ।  \nइतरथा ज्ञानविरोधित्वे प्रमाणाभावात् ।  \nअतः प्रध्वंसप्रलयविनाशावसानादिशब्दवन्नञर्थगर्भवाक्यार्थव्युत्पन्ना एव मोहादिशब्दाः ।  \nनञनुपलम्भमात्रेण तु स्वरूपतो निरूप्यत्वभ्रमो बालकानाम् ।  \nयच्च सर्वैः प्रमाणैर्ज्ञानाभावप्रतीतिर्न स्यादिति; तदप्यसत्, तथा सति ज्ञानाभावाभावेन मानज्ञानानां नित्यत्वप्रसङ्गात् ।  \nस्वप्रागभावेत्यादि च व्यर्थम्, अज्ञानं च न कदाचिदपि स्यात् ।  \nअतस्सिद्धं भावरूपमज्ञानं न प्रत्यक्षसिद्धमिति ।  \n\nया चेयमनुमानजीर्णकन्था; तत्र किमिदमप्रकाशितार्थप्रकाशकत्वादित्यत्र प्रकाशकत्वं नाम? किं ज्ञानत्वम्? किं वा ज्ञानकारणत्वम्? अथवा करणानुग्राहकत्वम्? यद्वा ज्ञानहेतुत्वमात्रम्? किं वा प्राकट्यहेतुत्वम्? यद्वा सामान्यतस्साक्षाद्वा परम्परया या विषयव्यवहारानुगुण्यहेतुत्वमिति? नाद्यः, दृष्टान्तस्य साधनविकलत्वात् ।  \nन द्वितीयः, पक्षे तदभावेन स्वरूपासिद्धिप्रसङ्गात् ।  \nदीपस्य च करणभूतेन्द्रियानुग्राहकत्वेन साक्षात्करणत्वासिद्धेः ।  \nन तृतीयः, पक्षे तदभावात् स्वरूपासिद्धेरेव ।  \nनापि चतुर्थः, इन्द्रियादिष्वनैकान्त्यात्; स्वरूपासिद्धेश्च ।  \nन पञ्चमः, प्राकट्यमनभ्युपगच्छतां स्वरूपासिद्ध्यादेरेव ।  \nअभ्युपगच्छतामपि दीपप्रभायास्तद्धेतुत्वाभावेन साधनविकलत्वात् ।  \nनापि षष्ठः, इन्द्रियादिभिरनैकान्त्यात् ।  \nकिंच इदमनुमानमप्रकाशितार्थप्रकाशकं न वा? आद्ये स्वगोचरावरणाज्ञाननिवर्तकमनिवर्तकं वा? निवर्तकत्वे स्वगोचराज्ञानविषयाज्ञानान्तरावश्यंभावात् तत्प्रकाशेऽपि तथेत्येवं क्रमेणानवस्था ।  \nयदि पुनस्तदेवाज्ञानं स्वात्मानमपि तिरस्करोतीति मतम्, तदा तेनैवानुमानेनाज्ञाननिवृत्तिप्रसङ्गः ।  \nयत्प्रकाशकं यज्ज्ञानं तदेव तदज्ञानस्य निवर्तकमिति च व्याहतमेव ।  \nअनिवर्तकत्वे तु निष्प्रयोजनत्वमनुमानकुसृतिनिर्माणमहाप्रयासस्य ।  \nतेनानैकान्तिकत्वप्रसङ्गश्च ।  \nतस्यापि पक्षीकारे तस्मिन्नंशे बाधः ।  \nद्वितीयेऽपि प्रकाशितप्रकाशकत्वं वा विवक्षितम्, अप्रकाशकत्वमेव वा? पूर्वत्र निष्प्रयोजनत्वम्, येनैवादौ प्रकाशितं तेनैव कृतत्वात् ।  \nउत्तरत्राप्रमाणत्वमेवानुत्पत्तिलक्षणमिति ।  \n\nयच्चागमैस्तत्सिद्धिरित्युक्तम्; तदपि न, तन्नानिर्वचनीयत्वाभिमताज्ञानप्रसङ्गभावात् ।  \nसदसद्वैलक्षण्यादेर्व्याघातग्रस्तत्वाच्च ।  \nअनृतशब्दस्यात्र ज्ञानसङ्कोचहेतुभूतकर्मविषयत्वात् ।  \nतद्वि ज्ञानविरोधित्वेन बहुश्रुतिस्मृतिसिद्धम् ।  \nऋतशब्दश्चानुकूले कर्मणि प्रयुक्तः \\* ऋतं पिबन्तावित्यादिषु; ततो नञस्तदन्यत्वेन तद्विरोधित्वेन वानृतशब्दः ।  \nअत्र सांसारिकं पुण्यमपि मुमुक्षोः प्रतिकूलतया पापमिति तदप्यनृतशब्देन संगृहीतम् ।  \n\\* न सुकृतं न दुष्कृतं सर्वे पाप्मानोऽतो निर्वतन्त इति श्रुतेः ।  \nतमश्शब्दोऽप्येवं मूलप्रकृतिविषय इति \\* तम एकीभवति, \\* यस्य तमश्शरीरम् \\* आसीदिदं तमोभूतमप्रज्ञातमित्यादिभिस्सिद्धम् ।  \nसदसदभावोक्तिश्च व्यष्टिचेतनाचेतनविलयपरा ।  \nनह्यत्र सदसदन्यत्वमुक्तम् ।  \nविलयोऽप्यवस्थान्तरमे, न बाधः ।  \nएवं मायाशब्दोऽपि प्रकृतिविषय एव श्रुत्या समर्थितः \\* अस्मान्मायी सृजते विश्वमेतत्तस्मिंश्चान्यो मायया सन्निरुद्धः, \\*मायां तु प्रकृतिं विद्यान्मायिनं तु महेश्वरमिति ।  \nप्रकृतिशब्दस्य रूढ्या पदार्थविशेषे वृत्तेः उपादानार्थत्वादपि तस्य प्रथमं बुद्ध्युपारोहः ।  \nअत्र हि मायाशब्देनाभिहितं किमित्यपेक्षायां प्रकृतिरित्युच्यते, न पुनः प्रकृतेर्मिथ्यात्वं प्रतिपाद्यते ।  \nन हि संभवति मिथ्याभूतस्योपादानत्वम् ।  \nमायाशब्दश्च   \nविचित्रसृष्टिकरार्थवाची, असुरराक्षसास्त्रादिषु प्रयोगात् ।  \n\\* देवयामेव निर्मितेत्यादिषु प्रयोगदर्शनाच्च ।  \nअत एवैन्द्रजालिकादिष्वपिमायाशब्दो मन्त्रौषधादिविचित्रसृष्टिकरार्थत्वादेव, एकरूपप्रवृत्तनिमित्ते संभवति विरुद्धार्थकल्पनायोगात् ।  \nतत्र मुख्यामुख्यविभागहेत्वभावाच्च ।  \nमायामूलभ्रान्तिविषयेषु क्वचिन्मायाशब्दो लक्षणया, न पुनर्मिथ्यार्थत्वात् ।  \nमायामृगोऽपि मारीचसृष्टिरेव हि तात्त्विकी ।  \nन चेद्रामशरेणास्य निधनं नोपपद्यते ।। शुक्तिरजतादिषु मायाशब्दप्रयोगादर्शनाच्च ।  \nननु भावान्तरमभाव इति भवतां सिद्धान्तः, ततश्च भावरूपमेवाज्ञानं भवद्भिरभ्युपगन्तव्यम्, तत्र तत्किमर्थं निषिध्यत इति ।  \nअत्र ब्रूमः - यदर्थं भवता प्रसाध्यते तदर्थमस्माभिः प्रतिषिध्यते ।  \nयदि भवता ज्ञानाभावात्मकमज्ञानं भावरूपमिति प्रसाध्यते तदा न वयं प्रतिक्षिपामः ।  \nअस्ति हि नित्यस्य प्रमाणशब्दाभिलपनीयविषयाभिमुख्यवस्थाविशेषाद्विलक्षणः यत्प्रागभावादिशब्दाभिलप्योऽवस्थाविशेषः ।  \nन ह्येतावदेव भवता साध्यते, अपि तु ज्ञानप्रागभावातिरिक्तः कश्चित्सदसदनिर्वचनीयो जगत्कारणत्वब्रह्मतिरोधायकत्वादिविशिष्टः प्रसाध्यते ।  \nसच निष्प्रमाणकत्वादस्माभिःप्रतिक्षिप्यते ।।  \n।।इति शतदूषण्यां भावरूपाज्ञानभङ्गवादः एकोनचत्वारिंशः ।।39।।"
              },
              {
                "author": "Nrisimharaja",
                "commentary": "39 ---\nसर्वस्यवाक्यस्य विशिष्टबोधकत्वमेवेत्यनुभवसिद्धमपि दुरदृष्टदूषितैर्ज्ञातुं न शक्यं यतो ज्ञानाभावातिरिक्तं भावरूपं ज्ञानं प्रमाणिकं स्वीकुर्वन्तीति सङ्गत्या वादार्थं सूचयन्नभीष्टदेवतां प्रार्थयतेः - श्रुतीति । आद्यविशेषणेन सूचितं वादार्थं श्लोकान्तरेण विशदयतिः - भावरूपमिति । यदज्ञानमज्ञानं ज्ञानाभावः ज्ञानाभावरूपं ( +) तद्भावरूपं ये वदन्ति तेषांचित्ते तद्ज्ञानं तथा भूतं तथात्वं सत्तां प्राप्तमितिनिश्चिन्वन्तीत्यर्थः । अभावे भाव प्रमादादत्यन्ताज्ञा इत्यर्थः । विज्ञातंभ्रान्तं । प्रत्यक्षं तवदिति । निरूप्यत इति शेषः । तदेव निरूपयतिः । अहमज्ञ इति । अहमज्ञो मामन्यञ्च न जानामीत्यादिरूपं प्रत्यक्षं तावत्सर्वसम्मतमित्यन्वयः । मामन्यं च न जानामीत्येदहमज्ञ इत्यस्य विवरणं । अभावज्ञाने प्रतियोगिज्ञानस्यावश्यकत्वात्स्वप्रकाशवादे प्रतियोगिज्ञानस्यापि ज्ञानास्य आवश्यकत्वास्व प्रकाशवादेऽपि सामग्र्यास्सत्वेनानुव्यवसायस्य वर्जनीयत्वाद्बाधभावेन भ्रान्तित्वकल्पनायोगाच्च ज्ञानसामान्याभवग्रहरूपत्वमहमज्ञ इति प्रतीतेर्नोपपद्यत इत्याहः - अभावेहीति । न केवलं प्रतियोगिगोचरज्ञानसत्वात् ज्ञानसामान्याभावग्रहासम्भवः । किन्तु ज्ञानविषयीभूतार्थविषयक प्रतियोगिभूतज्ञानसत्वाच्चेत्याहः - ज्ञानमित्यादिना । यद्वा अस्तु प्रतियोगिभूतस्य ज्ञानस्य ज्ञानं तथापि न दोषः । अहमज्ञ इति ज्ञानातिरिक्त घटाद्यर्थविषयक ज्ञानाभावो गृह्यते नतु ज्ञानसामान्याभाव इत्याशङ्क्य घटाद्यर्थविषयक ज्ञानमप्यवर्जनीयमेवेत्याहः - ज्ञानंमिति । यद्विषयस्येति यच्छब्देनार्थ उच्यते । अर्थविषयक ज्ञानाभावोह्यहमज्ञ इति प्रतीतेर्विषय इत्यक्तं । तस्य च ज्ञाने कथं तदभावग्रह इत्यर्थः । एवं ज्ञानाज्ञानयोर्विरोधमजानन् स्ववचनविरोधमपि कथं जानीयादित्युपालभतेः - यः प्रतियोगीति । नन्वस्तु प्रतियोगिज्ञानं भवतु च तन्निरूपकार्थविषयकज्ञानं च तथापि तदानीं विद्यमान ज्ञानातिरिक्त ज्ञानाभाव एवगृह्यते । सामान्याकारेण प्रतियोगिविषयकस्यापि यत्किञ्चित्प्रतियोगिकाभावविषयत्वस्य घटो भविष्यति घटोध्वस्त इति ध्वंस प्रागभावविषयकस्य ग्रहणस्य दर्शनादित्याशङ्कतेः - नन्विति । यदवच्छिन्न प्रतियोगिकतया भावो भासते तदवच्छिन्न सत्व ज्ञानस्य तत्प्रकारतया भाव प्रत्यक्ष विरोधित्वादहमज्ञ ति ज्ञानत्वसामान्य धर्मावच्छिन्नतया भावग्रहो न सम्भवति । श्यामरूपवति घटे रूपं भविष्यतीति रक्तरूपप्रागभावप्रतीत्यभावादिति परिहरतिः - नैवमिति । ध्वंसप्रागभावयोः कारणसमवधानक - पालमालादि दर्शने सत्येव तद्ज्ञानान्नतयोःप्रत्यक्षतेति न तदृष्टान्तनेत्यप्याहुः । तज्जातीयः प्रतियोगिनि भासमानधर्मावच्छिन्नः । इह भूतले घटाभाव इ( +)दृश प्रत्यक्षप्रतीतिरेकघटज्ञानेनापि प्रतिबन्धादिति भावः । सर्वज्ञानप्रतियोगिकं सर्वंज्ञानं प्रतियोगिनिष्ठधर्मावच्छिन्नं यस्य ज्ञायमानाभावस्येत्यर्थः । यत्र विशेषाभावविषयत्व शङ्कया नावकाशस्तां प्रतीतिमुदाहरतिः एतावन्तमिति । ( )सुप्तोत्थितस्य तादृशपरामर्शः । स्व पूर्वानुभवमुखेन तत्काले कांचदिपि ज्ञानप्यक्तिं न सहत इत्यर्थः । ननु सुषुप्तौ ज्ञानाभावोऽपि साक्षिणानुभवितुं शक्यते । अभावज्ञान काले प्रतियोगितं निरूपकार्थस ( +)अहमज्ञं इति प्रतीतेः प्राक्कालीनज्ञान सामान्या भावविषयत्वमस्त्विति शङ्कतेः - नन्विति । पूर्ववर्तित्वमात्रेण कारणत्वेऽपि प्रतियोगि तन्निरूपकार्थज्ञानेन व्यवधानादव्यवहित पूर्वकालीनत्वाभावान्न प्रत्यक्षसम्भव इत्याहः - मैवमिति । सत्संप्रयोग इति । \"चोदनालक्षणार्थो धर्म'' ( ) धर्मे चोदनैव प्रमाणमित्ययुक्तं प्रत्यक्षस्यापि तत्र सम्भवादित्यशङ्कयोच्यतेः - सत्सम्प्रयोग इति । इन्द्रियाणां संतोर्थेन सम्प्रयोगे सति पुरुषस्य बुद्धिर्जायते । तदेवेन्द्रियजन्यत्वमेव प्रत्यक्षस्य - प्रत्यक्षत्वस्य निमित्तं च भवति । ज्ञान जननं भवतीति यावत् । विद्यमानोपलम्भनत्वाद्विद्यमानस्यैवार्थस्य विषयसन्निकर्षण प्रत्यक्षविषयत्वादित्य विद्यमानधर्मविषयकज्ञानजनकत्वासम्भवाद्धर्मे न प्रत्यक्षं प्रमाणमिति सूत्रार्थः । यद्यपीति । यस्येन्द्रियसंयोगानपेक्षत्वान्न विद्यमानस्यैवोपलंभनमिति भावः । नन्वहमज्ञ इति प्रतीतिः परोक्षरूपाऽस्तु ततश्च कालान्तरीय ज्ञानाभावविषयत्वेनानुपपत्तिरिति शङ्कतेः - अस्त्विति । अवर्तमानज्ञानेन अवर्तमानविषयत्वयोग्येन। ज्ञानाभाव प्रतीतिः - ज्ञानभाव विषयीकरणमित्यर्थः । क्वचित्तु अस्तु तर्हि प्रत्यक्षेतर प्रमाणेनावर्तमानज्ञानाभावप्रतिपत्तिरितिचेदिति पाठः । स सुगम एव वर्तमानत्व बोधक शब्दाभावेन तत्कालीनव्याप्तेर ( +) वर्तमानत्वसादाकानुमानाभावेष्यहमज्ञ इति प्रतीतेर्वतमानत्वविषयत्वा परोक्षप्रमाणेन न पूर्वकालीनाभवगोचरपरोक्ष ज्ञानमित्याहः - तन्नेति । वर्तमानविषयत्वे विप्रतिपन्नं प्रत्याह - । वर्तमानत्वविषयप्रश्नोत्तराभ्यो तादृशमेव ज्ञानमितिद्रढयतिः - किमिदमिति । पूर्व प्रतियोगि भूतज्ञाननिरूपकार्थ विषयस्मरणेन विरोध उक्तः। इदानीं तादृशार्थविषयकानुभवेनापि विरोध इत्याहः - अत एवेति । अत्र प्रमाणान्तरपदेन प्रश्नवाक्यं विवक्षितां एतेनेत्येतद्विवृणोतिः - नहीति । एतञ्चसमानकालवर्तिविषयग्राहकं प्रत्यक्षमिति मतेनोक्तं । विद्यमानस्यैव प्रतियोगिनोभावेन विरोधादविद्यमानत्वेन दोष इत्यत आहः - विद्यमानत्वाच्चेति । लब्दरूपे - ज्ञाते । तदृगेवज्ञातमेव । नन्वस्त्वभावप्रत्यक्षं प्रतियोग्यंशे योऽवच्छेदको भासते तदवच्छिन्न प्रतियोगिज्ञानेन विरुद्धमिदं त्वहमज्ञ इत्यभावज्ञानं विशेषाकारेणैव प्रतियोगिविषयकं । तथा च ज्ञानत्व शास्त्रर्थ ज्ञानं त्वदुक्तार्थ ज्ञानत्वादिना प्रतियोग्यादिज्ञानस्याभाव ज्ञानहेतुत्वा तत्सत्वेऽपि नाभावप्रत्यक्ष विरोधः । नचैवं घटत्व प्रकारकज्ञानाभावज्ञानापत्तिः सामान्यविशेषा भावस्य नियामकत्वादिति शङ्कतेः - नन्विति । आश्रये सामन्यमहं त्वं विशेषोदेहातिरिक्तत्वादिः । प्रतियोगिभूतज्ञाने सामान्यधर्मो ज्ञानत्वशास्त्रार्थविषयकत्वत्वदुक्तंविषयकत्वादिः । आदिशब्देन विषयग्रहः । अभावज्ञानस्य विषयविशेषविषयत्वे \"अर्थेनै''व विशेषोहिधिया ( )मिति धर्म न जानामीत्यादिकारधीर्नस्यात् । सा च प्रतीतिविरुद्धेत्याहः - तदपि मन्दमिति ननु भावरूपाज्ञानवादिनाप्यज्ञानत्वेन भानं वाच्यमेव । तच्च ज्ञानविरोधित्वमेव । तथा च तद्ज्ञानरूपप्रतियोग्यादिनिरूप्यतया प्रतियोग्यादिज्ञानावश्यं भावे तस्यापि व्याघातेन ज्ञानं न सम्भवतीत्याशङ्क्याहः - न चेति । भावरूपवत्वादेवेति । अभावस्यहि प्रतियोगिनिरूपणाधीनप्रत्यक्षविषयत्वनियमऽभावस्य तु तन्नियमो नास्तीत्यर्थः । ननु भावान्तरस्य तन्नियमाभावेप्यज्ञानस्य ज्ञानविरोधित्वेनैव भानमिति प्रतियोगिज्ञानापेक्षानियम इत्यत्राहः - अस्तिचेति । चकारोभिन्नक्रमः । स्वरूपेणैव प्रतीतिश्चास्तीत्यन्वयः । विरुद्धत्वेनापि समुच्चीयतेऽस्ति चेत्यादिना ।अज्ञानत्वेन प्रतीतेरुदाहरणं विषयावच्छिन्नज्ञान बोधित्वेन प्रतीतिस्तु त्वदुक्तं न जानामीत्यादिरूपा ( )वेति भावः । ननु स्वरूपेण ज्ञान प्रतीतौ ज्ञानसंशयस्याद्विरोधित्वेना भावादिति चेन्न । स्वरूपेण ज्ञानस्याप्ययं घट इति घटत्व ज्ञानस्य पटत्वसंशयप्रतिबन्धकत्वत्प्रतिबन्धकत्वादिति भावः । ननु सर्वस्य नित्यसर्वगत साक्षिवेद्यत्वादज्ञानासम्भवात्कथमज्ञानविषयतेत्याशङ्क्याहः - न चेति । साक्षिप्रकाशमात्रस्याज्ञानविरोधित्वान्नदोष इत्याहुः । ज्ञाततयेत्यादिना । ज्ञानत्वाकारेणेत्यर्थः । चक्षुरादिजन्यं घट इत्यादि ज्ञानमपि ज्ञानत्वविषयमेव घटादिनिष्ठवृत्त्यादिविषयत्वस्य साक्षिणा विषयीकरणादन्यथा ततो ज्ञान इति व्यवहारायोगादिति भावः । अज्ञानाद भेदकतयेति । ज्ञानवादज्ञानस्यापि विषयत्वात् ज्ञानवादज्ञानेऽपि साक्षाद्विषयोऽवच्छेदक इति भावः । लाघवेन प्रकाशमात्रस्यैवाज्ञाननिवर्तकत्वात्साक्षिप्रकाशेनाप्यज्ञानं निवत्यर्त इत्यत्राहः - न चेति । साक्षिप्रकाशो ज्ञाननिवर्तको न भवति अज्ञानगोचरभ्रान्तित्वादित्यनुमानेन ज्ञानानिवर्तकत्वं साधयतिः - साक्षि - ज्ञानस्येति । ननु साक्षिज्ञानमेवं घटाकारवृत्त्यवच्छिन्नं ( +) तच्चाज्ञानं निवर्तकमिति तस्यापि पक्षत्वादंशतो बाधः । अज्ञानगोचरत्वादित्ये तावन्मात्रस्य हेतुत्व सम्भवे भ्रान्त्यंशोऽपि व्यर्थ इति चेन्न । अज्ञानविषयविषयापरोक्षवृत्त्यनभिव्यक्तान्तः करणावच्छिन्न चैतन्यस्य साक्षि प्रकाशपदेन विवक्षितत्वादज्ञानगोचर भ्रान्तित्वादित्यत्रापि ज्ञानगोचरत्वाद्भ्रान्तित्वादिति हेतुद्वयं विवक्षितं । शुद्धचैतन्यं दृष्टान्तः । भ्रान्तित्वं च प्रमाणज्ञानभिन्नत्वं । तेन व्यावहारिकविषयतया भ्रान्ति रूपेशुक्तिज्ञाने तदज्ञाननिवर्तके व्यभिचार इति बोध्यं । यत्र यद्ज्ञानावच्छेदकविषयप्रकाशस्साक्षीस्यात्तदा स तद्विषयाज्ञाननिवर्तकःस्यादित्यत्राप्रयोजकत्वं दर्शयतिः - यथेति । यथा भ्रान्तिसमानविषयत्वेनेदं प्रकाश्ये भ्रान्ति न निवर्तयति तथा ज्ञानसमानविषयोऽपि साक्षिप्रकाशो ज्ञानं न निवर्तयति । भ्रान्त्यज्ञानयोः तत्वज्ञानविरोधित्वस्याविशेषेणैक्यस्य समानविषय प्रकाशमात्रनिवर्त्येतरत्वस्य नेति वैषम्यायोगादिति भावः । समानविषयक ज्ञानस्याज्ञाननिवर्तकत्वं नास्तीति त्वयोक्तं । भिन्नविषयस्य तु निवर्तकत्वेऽति प्रसङ्गादज्ञाननिवर्तकत्वमेव न स्यादित्यत्राहः - प्रमाणभूतेति । अन्तः करणवृत्तिप्रतिबिम्बतया विषयप्रकाश एवाज्ञाननिवर्तक इति भावः । ननु भवत्वज्ञानभासकत्वात्साक्षी तदनिवर्तकः । ब्रह्मभूतशुद्ध चैतन्यन्तु स्वरूपमात्र प्रकाशत्वाद्ब्रह्म ज्ञानं निवर्तयेदेवेत्याशङ्क्याहः - न चेति । किं ब्रह्मस्वरूपस्य साक्षित्वावस्थायांनिवर्तकत्वं उत तदुत्तीर्णावस्थायां नाद्य इत्याहः - तस्य साक्षित्वावस्थायामिति । द्वितीयं दूषयतिः - स्वरूपेति ।मुक्तिदशायामित्यर्थः । अस्तुप्रमाणज्ञानस्यैवाज्ञाननिवर्तकत्वं । तथापीह तत्प्रमाणज्ञानमस्तिचेत् अज्ञानं निवर्ततैव न चेत्तदवच्छिन्नाज्ञान प्रतीतिरेव न स्यादित्यत्राहः - न चेति । प्रमाणज्ञानमन्तरेणाप्यज्ञानस्य तदवच्छिन्नतया स्फुरणं न सम्भवतीत्याहः - स्वप्रकाशतयेति । तदवच्छेदकत्वमज्ञानविषय स्वरूपप्रकाशेनाज्ञानविषयस्वरूपप्रकाशे नाज्ञानव्यावर्तकतयास्फुरणं । ब्रह्मणोऽज्ञानावच्छेदकत्वेन प्रतीतिश्च न प्रकाशस्यज्ञानविरोधित्वमन्यथातवाप्यगतेरित्याहः - तदवच्छेदकप्रकाशस्येति । भावोवाऽभावोवा भवत्वज्ञानं ब्रह्म न जानामीति प्रकाशोऽस्तीति भावः । ब्रह्माज्ञानमुक्तमितरा ज्ञानेप्यतिदिशतिः - एवमिति । विप्रतिपन्नमिति । सर्वस्यापि यत्किञ्चिद्वप्रतिपत्तिविषयत्वात्प्रकृत विप्रतिपत्तिपरत्वेन शेषवैयर्थ्यमित्यत्राहः - धारावाहिक इति । स्वस्वसामग्रयन्यतरकालीनज्ञान विषयमात्रविषयकज्ञानास्यसविकल्पकत्वं विप्रतिपन्नपदेनविवक्षितं । तेनधाराद्वितीयज्ञानवत्प्रत्येकघटपट ज्ञानजन्य समूहालम्बनेच्छा व्यवघानेन प्रथमं ज्ञा ( )तियक्षणोत्पन्नज्ञानादि व्यावृत्तिसिद्धिः । एवं प्रथमविशेषणस्य धारावाहिकद्वितीयादिज्ञानव्यावृत्तिमात्र प्रयोजकत्वाद्वितीयविशेषणमपि सार्थकमित्याहः - स्वरूपेति । ज्ञानपदवैयर्थ्यशंकां स्पष्टार्थत्वेन परिहरतिः - करणेति । वस्त्वन्तरशब्द इति । निवर्त्यपूर्वकमित्यस्य निवर्त्यकालीनप्रागभावप्रतियोगित्वार्थकतयातेनैव स्वविषयावरणपदेन च स्वेनार्थान्तर व्यावृत्तेरिति भावः । एवं स्वशब्द इति । आद्य इति शेषः । स्वोत्पादकादृष्टस्य च क्वचित्प्रतिबन्धकत्वसम्भवाद्विषयस्यापि घटादेरर्थान्तरावरणत्व सम्भवाच्चिकीर्षाद्वारास्वनिवर्त्यत्वाच्च जनकादृष्टस्वविषयाभ्यामर्थान्तरतावरणाय द्वितीय स्वपदस्य स्वप्रतिबन्धाकदृष्टस्य येन केनचिन्निवर्त्यतया तेनार्थान्तरतावारणाय तृतीयस्वशब्दस्यावश्यकत्वात्वत्स्वशब्दवैशद्यार्थ - मेवोपपादयतिः - प्रागभावव्यतिरिक्तेति । प्रथमस्वपदे सति प्रथमचरमविशेषणस्यावश्यकतया ताभ्यां विशेष्य प्रतीतिर्भवतीति भावः । तत्रापीति । अन्धकार इत्येतत्प्रदीप विशेषणं । द्वितीय प्रभापि अन्धकारोत्पन्न प्रदीपस्य प्रभावतीति विशेषणं सार्थकमिति भावः । अस्या (तेन) हीति । प्रत्यूढस्तिरोधिः तद्धेतोर्भावत्वमुचितम् । अपिधानं तिरोधानं । असन्नासीदित्यसत्व व्यवच्छेदात्तमसोज्ञानस्य भवत्वसिद्धिरिति भावः । इन्द्र इति । निर्विकारब्रह्मणो ( ++) पादनत्वं यद्वैशिष्ट्ये भवनीत्यस्य भवत्वमावश्यकमिति भावः । सिद्धान्तमारभतेः तदतिस्थवीय इति । ज्ञानविरोधित्वेनैवेति । अज्ञानमिति शेषः । अविरोधित्वे नेति । विरोधित्वादन्येनरूपेणेत्यर्थः । ततश्च विरोधित्वं भासते न चेति वि(++)त्यार्थः ।\n(  )गितदवच्छेदज्ञानाभ्यां प्रमाणान्तरजन्यज्ञानेनाश्रयाज्ञानेन च विरोधादज्ञानमेव न स्यादित्यर्थः । विरोधितयेति । विरोधस्यापि प्रतियोगिनिरूप्यत्वादिति भावः । इदं चाश्रयज्ञानावच्छेदकज्ञानयोरप्युपलक्षणम् । ( ) प्रकाशस्तथापि प्रतियोगिनो सत्त्वान्नाज्ञानविरोध इत्यत्राहः - ततश्चेति । तद्विषयप्रकाशस्यैव प्रतियोगित्वादिति भावः । ननु सामान्यतः प्रतियोग्यादिज्ञानमेवकारणं तेन च न विरोधः विशेषण विषयत्वाभावेन प्रतियोगित्वाभा( ) शेषतोज्ञानमेव विरोधीति शङ्कतेः - गृह्यमाणमिति । सामान्यविशेषाभावस्य नियामकत्वङ्गीकारेणाति प्रसङ्गपरिहारस्य तुल्यत्वमित्याहः - सामान्येति । ननु सामान्यतोऽर्थज्ञान निषेधे निषेधप्रतियोगिभूतार्थ सामान्यावच्छिन्न ज्ञानाज्ञानेसति ( ) तार्थसामान्यस्यापि ज्ञाने विरोधो यथा तथा विशेषज्ञाननिषेधेऽपि निषेधप्रतियोगिभूतार्थ विशेषवच्छिन्न ज्ञानज्ञाने सति तदपेक्षित विशेषस्यापि ज्ञानात्तद्विरोध इति विशेषाभावप्रतीतौ विशेषज्ञनस्यावश्यकत्वाद्विशेषाभाव प्रतीतिर्न सम्भवतीत्याशङ्क्येदं भावरूपज्ञानपक्षेऽपि तुल्यमित्याहः - यच्चनिषिध्यमानेति । प्रतियोगीति । निरूपकः विषय इत्यर्थः । विषयापेक्षयेति । विषयशब्दस्ततद्ज्ञानपरः । विषयाधीनज्ञानतथेत्यर्थः । ननु प्रतियोगिनि विशेषाकारस्याज्ञाने तद्विशेषाभाव ज्ञानं न सम्भवत्येव । अभावज्ञाने च प्रतियोगिनिभासमान धर्मावच्छिन्न यावत्प्रतियोगिकत्वविषयत्वस्याभाव प्रत्यक्षे उक्तत्वाद्भावरूपज्ञानस्य तु तन्नियमा - भावाद्विशेषज्ञानाभावोऽपि सामान्यतो ज्ञानादेवविरोधप्रतीतौ को विरोध इत्यत्राहः - अन्यथेति । विशेषस्याभानेह्यभावरूपाज्ञानेऽपि सामान्याकारप्रतीतौ तदवच्छिन्नविरोध एव प्रतीयेत न विशेषविरोध इति विशेषज्ञानविरोधत्वमप्रामाणिकं स्यादिति भावः । विरोधपरिहारयोरुभयत्रसाम्ये भावरूपज्ञान प्रद्वेषे किं निबन्धनमित्याहः - गौरवमिति । किं च ज्ञानविरोधित्वं हि भावरूपाज्ञानस्य ज्ञानाधारव्याप्यत्वं तद्ग्रहश्चाभावग्रहाधीनो भावग्रहश्च प्रतियोग्यादि ग्रहेणव्याहत इति त्वयैवदर्शितं । तथाचाभाव ग्रहाभावाद्ज्ञानविरोधित्वेनाभावरूपाज्ञानग्रहो दूरोत्सारित इत्याहः - न हीति । साक्षिप्रकाशस्या ज्ञानेगोचरादज्ञानं तेन विरुद्धयत इति यदुक्तं तदनूद्य दूषयतिः - यत्विति । प्रतियोगिनो विशेषस्य चा ज्ञानवाचकतया प्रकाशमानतया तद्विषयप्रकाशस्याज्ञान विषयत्वान्नविरोधो ब्रह्म ( ) घटपटादेर्वाज्ञानावच्छेदकतया प्रकाशसत्वेऽपि न भावरूपाज्ञानस्य विरोध इत्यर्थः । तदिति । प्रतियोग्यादिज्ञानमित्यर्थः । तथेति । अविरुद्धमित्यर्थः । तथा शब्दार्थमाहः - अभावप्रतियोगीति । अभावप्रतियोगिभूतज्ञानवच्छेदकतया तं तद्विषयप्रकाशस्यापि ज्ञानाभावविषयत्वान्न विरोध इति कुतो नाङ्गीक्रियत इत्यर्थः । तद्विषयत्वहेतुकेति ज्ञानाज्ञानयोस्समानविषयकत्वेनैव विरोधाद्भावरूपा - ज्ञानविषयत्वप्रयुक्तविरोधस्या विशिष्टत्वादित्यर्थः । अन्यथेति । समान ( )पिसाक्षिणो विरोधाभावे त्वदभिमतवृत्तिज्ञानरूपप्रमाणोदय इत्यर्थः । स्वरूपप्रकाशांशेनेति । तत्वावेदकत्वं - प्रामण्यं तच्च स्वरूपांशमादायास्त्येवेत्यर्थः । अन्यथेति । विषयत्वेऽपि साक्षिणोविरोधाभावे प्रकाशांशमादायत्तत्तावे - र्तकताप्रयोजकमित्यंगीकारेजन्यस्यापि वृत्तिज्ञानस्य निवर्तकत्वं न स्यादित्यर्थः । ननु साक्षिणः स्वरूपप्रकाशांशमादायापि वास्तवं प्रामाण्यं नास्तीत्यत्राहः - वस्तत इति । प्रतियोगीति । प्रतियोगिभूतज्ञानविषय प्रकाशस्य प्रतियोगितया विरोधि ( ) साक्षि प्रकाशस्याप्यज्ञाननिष्ठज्ञानविरोधित्वं निरूपकप्रतियोगि भूतज्ञानविषय प्रकाशत्वावश्यं भावेनाज्ञानसमानविषय प्रकाशतया विरोधावश्यक इति भावः । एवं समानविषयक - प्रकाशस्याज्ञाननिवर्तकत्वमिदं प्रकाशस्याप्यज्ञाननिवर्तकत्वं स्यादिति शङ्कां परिहरतिः - इदं प्रकाशस्त्विति । समानविषयत्वमात्रं न तत्रं अपितु साधारणाकारगोचरत्वमपीति भावः । ब्रह्मणो निराकारत्वान्न साक्षिणस्साधारणाकरगोचरतया ब्रह्माज्ञाननिवर्तकत्वं सम्भव इत्यभिप्रायेणाहः - निराकार इति । शास्त्रार्थं न जानामीति साक्षिणश्च यदि साधारणाकारेण गोचरतया न भावरूपाज्ञानविरोधित्वं तस्याभावरूपाज्ञानविरोधित्वं तस्याभावपक्षेऽपि प्रतियोगिज्ञानस्य साधारणाकारगो - प्रतियोगितया न विशेषाभाव विरोध इत्याहः - साकारेत्विति । ननु प्रतियोग्यादि ज्ञानविरोधपरिहारयोस्तुल्यत्वे अहमज्ञ इति प्रतीतेः ज्ञानाभाव एव विषय इति कथमङ्गीक्रियत इत्यत्राहः - ततश्चेति । ननु ज्ञानाभावो(++) सिद्धइत्यथावस्य नोभयसिद्धत्वमित्यत्राहः - स्वप्रागभावेति । अविद्यानुमान इति शेषः । अनुपलम्भादिति । स्वरूपमात्रविषयकज्ञानानुभवस्यानुपलम्भादित्यर्थः । न तस्यापीति । त्वयाह्यज्ञानप्रतीतरेभावत्वविषयत्वनङ्गीकुर्वता ज्ञानविरोधिविषयत्वमङ्गीकर्तव्यमन्यथा ज्ञानानुभवस्य ज्ञानानुभवविरोधाभावप्रसङ्गादित्यर्थः । नन्वज्ञानविषयावच्छिन्नमेव प्रतीयते तेन विरोधित्वेन प्रतीत्यभावेप्यभावानुभव इवाज्ञानानुभवो ज्ञानुनुभवविरोधीस्यादित्यत्राहः - इतरथेति । विरोधित्वस्याभाव इत्यर्थः । ननु नर्त्र्यस्वकथमनञा प्रतीतिरित्यत्राहः - अत इति तर्हि तदथे4षु भवत्वबुद्धिः कथमित्यत्राहः - नञीति । स्वरूपतो निरूप्यत्वं भवत्वमित्यर्थः । तथा सतीति । ज्ञानाभावस्यमाणपथानारोपो प्रागभावप्रध्वंसयोरप्यभावादिति भावः । स्वप्रागभावेन्यादीति । अज्ञानानुमाने साध्यविशेषणमित्यर्थः । किञ्च भावरूपाज्ञानसाधनार्थं प्रवृत्तस्तदेव खण्डयसीत्याहः - अज्ञानं चेति । ज्ञानस्य सर्वदासत्वाद( ) कदावकाशं लभतेति भावः । अत्र किं वृत्तेः । पक्षत्वमुत चैतन्यस्य वृत्यवच्छिन्न चैतन्यस्य वा नाद्यः । वृत्तेर्जडत्वेनानिवर्तकतया बाधात् । न द्वितीयः । चैतन्यस्य प्रागभावाद्यसिद्धया बाधादेव वा त सव न तृतीयः । किञ्चवृत्तेरुपलक्षणत्वे चैतन्यस्य प्रागभावसिद्धया बाधः । विशेषणत्वे जडभूतायावृत्तेनिवर्तकत्वापत्तिः । तदङ्गीकारे च चैतन्यस्यै वा निवर्तकतापातिः । साध्ये च विषयावरणत्वस्य तद्विषयज्ञानप्रतिबन्धकतया ज्ञानानुत्पत्ति प्रसङ्गेनाश्रयासिद्धयादिरिति पक्षसाध्ययोदूर्षणस्य स्फुटत्वात्तदुपेक्ष्य हेतुं दूषयतिः - तत्र किमिति । सामान्यत इत्यस्य विवरणः - साक्षाद्वेत्यादि । पक्ष इति । अत्र भावासिद्धिविवक्षिता । परामर्शादेर्ज्ञानकरणस्य सम्भवात्करणत्व - सिद्धेरिति । तथा च दृष्टान्तस्य साधनवैकल्यमिति भावः । पटे तदभावादिति । अत्रापि भागासिद्धि - विवक्षिता । विशेषणज्ञानादेः पक्षतावच्छेदकावच्छिन्नस्य करणानुग्राहकत्वस्यापि सम्भवात्स्वरूपासिद्धयादेरित्यादिशब्देन साधनवैकल्यग्रहः । स्वगोचरेति । स्वस्यानुमानस्यगोचरो विषयः अज्ञानं तस्या ज्ञाननिवर्तकनित्यर्थः । तदेति । अज्ञानसाधकानुमानस्यैवाज्ञानविरोधित्व प्रसङ्ग इत्यर्थः । तथा सति को दोष इत्यत आहः - यत्प्रकाशकमिति । तत्प्रकाशस्य तन्निवर्तकत्वासम्भवात्साक्षि प्रकाशस्य ना ज्ञाननिवर्तकत्वमितित्वयैवोक्तत्वादिति भावः । अनिवर्तकत्व इति । न च व्यवहार एव प्रयोजनमिति वाच्यं । ब्रह्म स्वरूपभूतज्ञाने सत्यप्यज्ञानवाशादस्ति प्रकाशत इति व्यवहाराभावरूपमावरणं वदतस्तवाज्ञान निवर्त्या भावे तस्यैव सम्भवादिति भावः । प्रत्युत दुःखमेव फलिष्यतीत्याहः - अनुमान मस्तु वा मा वा अनुमानादविद्यासिद्धौ न विरोध इति चेत्तयाविद्यानुमितिः किं पक्षबहिर्भूता पक्षान्तभूर्ता वा नाद्य इत्याहः - तेनेति द्वितीय आहः - तस्यापीति । नन्वप्रामाण्यं बाधितार्थविषयत्वं तत्कथमविद्याया ( +)त्यत्राहः - उत्पत्तिलक्षणमिति । प्रमाजनकत्वाभावादप्रमाणत्वमिति भावः । ननु कथमयुक्तताः - अनृतेनहि प्रत्यूढा ( ) अज्ञानेनावृतं ज्ञान ( ) मित्यादिना तदवगमादित्यत्राहः - तत्रेति । अनृतेन हि प्रत्यूढा अनृतेन हि प्रत्यूढा ( ) अज्ञानेनावृतं ज्ञान( )मित्यादिना इत्यीत्यस्यार्थमाहः - अनृतशब्दस्येति । बहुश्रुतीति । एषह्ये वा साधुकर्म कारयति यमधो निनीषती (कौषी.3.9)तिश्रुतिः - पापं प्रज्ञां नाशयति क्रियमाणं पुनःपुनः ( ) इति स्मृतिः । उपासना प्रतिबन्धाकासाधुकर्मद्वारा धोनयनस्य विवक्षितत्वात् श्रुत्याकर्मणां ज्ञानमुपगतमिति भावः । ऋतं पिबन्ताविति । यद्यपिगुणाधिकरणभाष्ये ऋत शब्दः कर्मफलपरतया व्याख्यातः । तथापि ऋतमिति कर्मवाचिऋतं पिबन्ताविति दर्शनादिति भाष्यवचनात् ऋतं सत्यं तथा धर्म इत्यादि बलाच्च ऋत शब्दस्य कर्मवाचिनः पिबतिना साहचर्य लक्षणयातत्परतया व्याख्यातः । तथा च मुख्यार्थस्यापि विशेषतयोपादान प्रयुक्त इत्युक्तिरिति भावः । एवममृतशब्दस्यानुकूलेकर्मणि प्रयोगात्'' यथा वृक्षस्य सम्पुष्तिस्य दूराद्गन्धोवात्येव पुण्यस्य कर्माणां दूराद्गन्धो वात्येवममृतादात्मानं जुगुप्सेदिति पुण्यप्रतियोगि भूतानृत शब्दस्य योगाद्वृजिनमनृमं दुश्चरितमिति वाक्ये दुश्चरितमनृत - मित्युक्तत्वाच्चनृतशब्दोदुष्कर्मपर इत्यभिप्रेत्याहः - तत इति । ननु पुण्यस्यापि मोक्षविरोधितया तेनापि - प्रत्यूढत्वात्कथं पापमात्रपरत्वं । तथा चोभयसाधारणज्ञानपरत्वंमस्त्वित्यत्राहः - अत्रेति । अनभिसंहितफलकर्मण एव मुमुक्षुप्रत्यनुकूलत्वात्तद्विरोधित्वात्पुण्यस्याप्यनृत शब्देनाभिधानं युज्यत इति भावः । \"न दुष्कृतमिति । नैतं सेतुमहोरात्रे तरतो न जरा न मृत्युर्न शोको न सुकृतं न दुष्कृतं सर्वे पाप्मानोऽतोनिवर्तन्त'' इति श्रुतौ सर्वशब्देन दुष्कृतपर्यन्तानां पापशब्देनाभिधानादिति भावः । नासदासीदिति श्रुतितात्पर्यमाहः - तमःशब्दोऽपीति । वाक्यान्तरेषु तमश्शब्दस्यमूलप्रकृतौ प्रयोगात्प्रसिद्धतमसः प्रकृतान्वयेनास्यापि तमश्शब्दस्य प्रकृतिपरत्वमेव युक्तमित्यर्थः । ननु प्रकृतिरेव भावरूपाज्ञानं तस्याः नासदासीन्नो सदासी''दित्यादिना सदसद्वैलक्षण्यावगमादित्यत आहः - सदसद्भावोक्तिरिति । प्रतिषेधवाचिनः पर्युदासार्थत्वस्यलाक्षणिकत्वादित्यर्थः । नन्वेवमपि चेतनाचेतनयोर्बाधे मिथ्यात्वावश्यंभावात्तदुपादानमपि मिथ्याभूतं सिद्धयतीत्यत्राहः - विलाेयऽपीति । न त्वदुक्तशुक्तिरजतादिवत्स्वरूपतो निषेध इत्यर्थः । इन्द्रोमायाभिरितिश्रुत्यर्थमाहः - एवं मायाशब्दोऽ - पीति । लोकेमायाशब्दस्य मिथ्यार्थपरत्वसम्भवेऽपि इन्द्रोमायाभिरित्यत्र मायाशब्दो न मिथ्यार्थवाची किन्तु प्रकृतिपर एव । अम्मान्मायीति श्रुतौ विद्यमानमायाशब्दस्य मायां तु प्रकृति विद्या ( )दिति प्रकृति परत्वेन व्याख्या तत्वात्सर्गकर्तृसम्बन्धिमायाशब्दस्य प्रकृतिपरत्वौचित्यादित्यर्थः । ननु प्रकृतिशब्दस्य प्रक्रियत इति योगेन विकारिपरत्वं विकारि ( ) दानत्वमिति तस्याभानेऽपि नानिष्टमित्यत्राहः - प्रकृतिशब्दस्येति रूढियोगमपहरतीति न्यायात्प्रथमोपस्थितरूढ्यर्थ एव ग्रह्यत इति भावः । उपादानार्थात् - उपादानरूपार्थात् - ननु प्रकृतिमुद्दिश्यमायात्वविधानाद्विधेयान्वय योग्य ( +)ति शब्दस्य यौगिकार्थ एकेपादेय इत्यत्राहः - अत्र हीति । अस्मान्मायीति पूर्ववाक्ये मायामायिनोः प्रकृतयोरेवोद्देश्यमुचितं न तु प्रकृतेरिति मयामायिशब्दावेव प्रकृतिमहेश्वरशब्दाभ्यां व्याख्येयेते इति न प्रकृतेर्मिथ्यात्वसिद्धिरित्यर्थः । प्रकृति शब्दस्य योगार्थत्वेऽपि न मिथ्यात्व सिद्धिरित्यत्राहः - नहीति । सत एवोपादनत्वदर्शना \"गौरनाद्यन्तवती'' (मान्त्रिकोपनिषत्) त्यादि श्रुतिभिर्नित्यस्यैवोपादानत्वप्रतिपादनाच्चेति भावः । एवं मायाशब्दस्य मिथ्यार्थ परत्वमङ्गीकृत्यमायाशब्दस्य मथ्यत्ववाचित्वमेवेनेत्याहः - मायाशब्दश्चेति । विचित्रेति । आश्चर्यत्वमेव प्रवृत्तिनिमित्तमिति भावः । न तु मिथ्यात्वं प्रवृत्तिनिमित्तं किन्त्वाश्चर्यमेव प्रवृत्तिनिमित्तमि ( ++)त्यत्राहः - आसुरेति । नन्वैन्द्रजालिकादि मिथ्यार्थस्रष्टरि मायाशब्दप्रयोगो दृश्यते तत्र च मायाशब्दस्यमिथ्यार्थपरत्वमेवेत्याशङ्क््यानुगतप्रवृत्तिनिमित्ते सम्भवति नानाप्रवृत्तिनिमित्तकल्पनेगौरवादत्रत्य मायाशब्दस्य मन्त्रोषहादि मायावगत विचित्रसृष्टिकरार्थ विषयत्वान्नमिथ्याविषयत्वमित्याहः - अत एवेति । विचित्रसृष्टिकरार्थवाचित्वादेवेत्यर्थः । मायाशब्दश्च मायाविशब्दान्तर्गतो विवक्षितः । एवं च विचित्रार्थसर्गकरत्वं विचित्रार्थ प्रतीति जनकत्वं व्यवर्तत इति तत्राश्चर्यरूपप्रवृत्तिनिमित्तसद्भावादेवमायाशब्द प्रयोग इति भावः । विरुद्धार्थ इति । विविधार्थेत्यर्थः । ननु मात्राविशब्दे मायाशब्दोमिथ्यार्थवि,य एव किं न स्यात् । न च नानर्थत्वकल्पनापत्तिः । असुरराक्षसाशास्त्राद्विषु मायशब्दप्रयोगस्यामुख्यार्थत्व सम्भवादित्यत्राहः मुख्यामुख्येति । नन्वैन्द्रजालिक प्रसादनिगरणादिष्वपि मिथ्याभूतेषु त्वदुक्त विचित्रार्थसर्गकरत्व रूपाश्चर्यत्वरहितेषु मायाशब्द प्रयोगादर्शनान्मिथ्या (++)प्रवृत्तिनिमित्तंस्यादिति शङ्कां प्रौढकदेन परिहरतिः - मायामूलेति । विचित्रार्थसर्गकरत्वमेव नाश्चर्यत्वं किन्तु विचित्रतया प्रतीतिविषयत्वमेव तच्च तत्रापि सम्भवत्येवेति भावःनन्वासुरशास्त्रादावपि मायाशब्दप्रयोगो मिथ्यात्वादेवेत्यत्राह - मायामृग इति । सृष्टिरेवेति मारीचस्य नाध्यासः । किन्तु घटादिवत्तात्विकीसृष्टिरेवेत्यर्थः । तत्र हेतुः नचेदिति । ज्ञानैकनिवर्त्यत्वान्मिथ्यावस्तुनः इति भावः । इदं चोपलक्षणं असुरशस्त्रादिभिर्यथादिकं च तन्मिथ्यात्वेन स्यादिति भावः । अन्वयव्यभिचारमप्याहः - शुक्तिरजतादिष्वपि । मायिकमिदं रजतमिति व्यवहारो भवति य एव न लौकिक इति भावः । ननु भावरूपाज्ञान भवद्भिरप्यङ्गीकृतं । ज्ञानाभावस्यापि भावत्वातन्निषेधसिद्धान्त इति शङ्कते नन्विति । भावरूपत्वमात्रं न प्रतिक्षिपामः । किन्तु सदे ( )र्वचनीयं ज्ञाना भावातिरिक्तं जगत्कारणं ज्ञानमिति परिहरतिः - अत्र ब्रूम इति । भावरूपं ज्ञानाभावमुपपादयतिः - अस्तिहीति । धर्मभूतज्ञानस्य विषयाभिमुख्यावस्थाविशेषो विषयव्यवहारहेतुः परिगति विशेषः प्रमाणजन्यस्तत्प्राक्कालीन ( ) प्रयोजकतावस्थाविशेषो ज्ञानप्रागभावध्वंसात्यन्ताभावलक्षण इत्यर्थः । ननु ज्ञानाभावस्तादृशोस्त्वित्यत्राहः स चेति ।\nवत्सकुलजलधिकौस्तुभनृसिंहगुरुसुतेन सिंदेवेनकृतायां शतदूषणीटीकायां एकोन चत्वारिंशो वादस्समाप्तः ।"
              }
            ]
          },
          {
            "verse_number": 40,
            "original_text": "40 जीवाज्ञानभङ्गवादः",
            "commentaries": [
              {
                "author": "Vedanta Desika (original text)",
                "commentary": "40 ---\n \n  \"40 जीवाज्ञानभङ्गवादः\" \n।। अथ जीवाज्ञानभङ्गवादः चत्वारिंशः ।।40।।  \nअखिलचिदचिदन्तर्यामितां प्राप्य तिष्ठन् स्वयमखिलगुणाढ्यस्सूरिभिर्नित्यसेव्यः ।  \n  \nनिजचरणनिषेवावैभवेनापराधान् व्यपनयति नराणां व्यक्तमेनं भजामः ।।  \nये पुनः प्रसक्तं ब्रह्मणोऽविद्यादिरूपमसाध्यदोषं भिषज्यन्त इवाहुः - न ब्रह्मणि साक्षादज्ञान संसारादिगन्धः, अविद्यान्तः करणप्रतिबिम्बितस्य तस्य जीवत्वात्; जीवाश्रयत्वाच्चाज्ञानसंसारादेः ।  \n यद्यपि मूलबिम्बस्वरूपेण प्रतिबिम्बेनापि भवितव्यम्, तथापि यथा मणिकृपाणदर्पणादि प्रयुक्ताल्पत्वमलिनत्वतरलत्वादयो धर्माः प्रतिबिम्बैकवर्तिनो वस्तुतस्तदभिन्नेऽपि मुखे न सम्बध्यन्ते, नापि परस्परं संकीर्यन्ते, तथाऽत्रापि ब्रह्मप्रतिबिम्बभूतजीवगता दोषा ब्रह्मणि न सम्बध्यन्ते, प्रतिजीवं नियताश्च भवन्ति ।  \n वस्तुतो ब्रह्माव्यतिरिक्तानां जीवानां कथमशुद्धिरिति चेन्न; मुखाव्यतिरिक्तानां प्रतिबिम्बानां कृपाणाद्युपाधिकश्यामत्वादिवदौपाधिकाशुद्धिसंभवात् ।  \n अत एव जीवेश्वरबद्धमुक्तशिष्याचार्यादिव्यवस्थाश्च सिध्यन्ति ।  \n नन्वविद्यास्वरूपलाभे तत्र जीवाख्यप्रतिबिम्बप्रकाशः, तत्प्रकाशे तदाश्रयाविद्याक्लृप्तिरित्यन्योन्याश्रयणं प्रकटमिति चेन्न; उभयोर्बीजाङ्कुरन्यायेनानादितया परिहारात् ।  \n नच प्रासादनिगरणादिवदवस्तुरूपत्वेनानुपपन्नतैकवेषाया मविद्यायामितरेतराश्रयत्वादयो वस्तुदोषाः क्षतिमावहन्ति ।  \n यद्वा स्वरूपत एवाविद्यानां तत्कल्पितानां च जीवानामनादित्वमस्तु, एकजीववाद इवानेकजीववादेऽपि तदविरोधात्।  \n मुखप्रतिबिम्बश्यामत्वादेरिव जीवाशुद्धेरपि मिथ्यात्वात् ज्ञाननिवर्त्यत्वमप्युपपद्यते ।  \n प्रतिबिम्बस्थानीयानामपि जीवानां परमार्थब्रह्माव्यतिरेकात् ।  \n \\* अनेन जीवेनात्मनाऽनुप्रविश्येत्यपि परब्रह्मणो जीवतादात्म्यानुसन्धानमप्युप पद्यते ।  \n अत एव \\* क्षेत्रज्ञं चापि मां विद्धीत्यादिकमपि निर्व्यूढम् ।  \n एवं परमार्थतो ब्रह्माव्यतिरेकेऽपि काल्पनिकभेदाश्रयणेन व्यवस्थेत्युक्तमिति ।।  \nअत्र ब्रूमः - तत्र तावदन्तः करणप्रतिबिम्बाद्यसंभवस्यान्यत्र प्रतिपादनात्तन्निबन्धनजीव भेदादिक्लृप्तिरपि निर्मूलैव, अथाऽपि वदामः ।  \n किं जीवानामकल्पितेन स्वाभाविकेन रूपेणाविद्याश्रयत्वम्? उत तदतिरिक्तेन तस्मिन् कल्पितेन? अथ कल्पिताकारविशिष्टस्वरूपेण? जडस्य स्वाज्ञाननिवृत्तिवाञ्छानुपपत्तेः, जडस्याज्ञानप्रसङ्गाभावाच्च, अज्ञाननिवृत्तेः पुरुषार्थत्वमपि न स्यात् ।  \n नच तृतीयः, तत्र किं स्वकल्पिताकारविशिष्टे वा स्वयमविद्या तिष्ठेत्, अविद्यान्तरकल्पिताकारविशिष्टेवा? पूर्वत्र आत्माश्रयत्वमन्योन्याश्रयणं वा, स्वकल्पिताकारविशिष्टस्वरूपलाभे सति स्वात्मलाभवर्णनात् ।  \nउत्तरात्राप्युक्तचोद्यावतारे अविद्यान्तरापेक्षायामन्योन्याश्रयचक्रकानवस्थान्यतमापत्तेः ।  \n किंच सर्वजीवभेदकल्पिकाविद्या किमेका, उत प्रतिजीवं भिन्ना? पूर्वत्र एकमुक्तावविद्याविनाशात् सर्वमुक्तिप्रसङ्गे कथं बद्धमुक्त व्यवस्था? अन्यस्यामुक्तत्वे त्वविद्यास्थित्यवश्यंभावात् कथमेकस्यापि मोक्षः? उत्तरत्रापि जीवभेदे स्थिते तन्मूलाविद्याभेदक्लृप्तिः, तन्निश्चयाच्च जीवभेदक्लृप्तिरिति परस्पराश्रयणम् ।  \n नच सत्यो जीवभेदस्त्वयेष्यते ।  \n नच तदा तत्सिद्ध्यर्थमविद्याकल्पनमपेक्षयते ।  \n प्रत्यक्षादिसिद्धजीवभेदानुसारेण तत्कल्पकाविद्याभेदक्लृप्तौ को विरोध इति चेन्न; प्रत्यक्षादिसिद्धस्य जीवभेदस्य अस्मन्मतेन सत्यतायां तन्मूलभूताविद्याकल्पनवैयर्थ्यात् ब्रह्मज्ञानवादेन तु जीवभेदस्य अस्मन्मतेन सत्यतायां तन्मूलभूताविद्याकल्पनवैयर्थ्यात् ।  \n ब्रह्माज्ञानवादेन तु जीवभेदस्य मिथ्यात्वेनैव जीवैक्यात् तद्भेदक्लृप्त्यर्थाविद्याभेदक्लृप्त्यनुपपत्तेः ।  \n उभयपक्षोल्लङ्घिनः परमार्थस्य वाऽपरमार्थस्य वा भवदभिमतस्य जीवभेदस्याप्यसिद्धेः ।  \n   \nकिंच याभिरविद्याभिर्जीवाः कल्प्यन्ते किं तासां ब्रह्मैवाश्रयः? उत जीवा एव? आद्ये ब्रह्माज्ञानमपरिहार्यम् ।  \n द्वितीये भिन्नजीवाश्रयाविद्याभेदसिद्धौ जीवभेदः, तत्सिद्धौ च तदाश्रयाविद्याभेदसिद्धिरिति मिथस्संश्रयः ।  \n अत जीवभेदकल्पनार्थं नाविद्यान्तरापेक्षा, बद्धमुक्तव्यवस्थासिद्ध्यर्थं कल्पिताभिरेवाविद्याभिर्जीवभेदस्यापि सिद्धेरिति चेन्न; प्रागुक्तपरस्पराश्रयानतिलङ्घनात् ।  \n बीजाङ्कुरन्यायेन तदुल्लङ्घनमिति चेत्? किं याभिरविद्याभिर्ये जीवाः कल्प्यन्ते तासां तज्जीवाश्रयाणामेव बीजाङ्कुरन्यायमिच्छसि? उत पूर्वपूर्वजीवाश्रयाभिरविद्याभिरुत्तरोत्तरजीवक्लृप्तिः? न प्रथमः, तत्र बीजाङ्कुरन्यायस्यासंभवात्; न हि यदङ्कुरोत्पादकं यद्बीजं तदेव तस्यारंभकम् ।  \nनापि द्वितीयः, जीवानां भङ्गुरत्वादिप्रसङ्गेन जीवनित्यत्वाजडत्वादिश्रुतिविरोधात्; अताभ्यागमकृतवि प्रणाशादिप्रसङ्गाच्च ।  \n सन्तानैक्यादविरोध इति चेन्न; क्षमभङ्गवादस्य दुर्निरसनत्वप्रसङ्गात् ।  \n जीवब्रह्मणोरत्यन्तवैदेशिकत्वप्रसङ्गाच्च ।  \n अथ ब्रह्मण एव पूर्वपूर्वजीवभावाश्रयाभिरविद्याभिरुत्तरोत्तर जीवभावप्रकल्पनमिति मन्यसे, तदपि दत्तोत्तरम्, अविद्याप्रवाहकल्पितजीवभावस्यापि तद्वत्प्रवाहानादित्वे ध्रवरूपताभङ्गप्रसङ्गात् ।  \n नच तदिष्टम्, आमोक्षाज्जीवभावस्य ध्रुवत्वाभ्युपगमात् ।  \n यत्त्ववस्तुरूपायाम विद्यायां नेतरेतराश्रयत्वादयः वस्तुदोषाः क्षतिमावहन्तीति, तद्ब्रह्माज्ञानवादे दुर्घटत्वपक्षदूषणेनैव निरस्तम् ।  \n एवं च सति ब्रह्माज्ञानवादे मुक्तानामज्ञानसद्भावे को विरोधः? शुद्धविद्यास्वरूपे तत्र तेजसीव तमसः कथमशुद्धेस्संभव इति चेन्न; अवस्तुभूतायामसंभवस्यैव त्वया गुणत्वस्वीकारात् ।  \n अन्यथा कथं प्रागुक्तेषु बाधकेषु जीवत्सु जीवाश्रयाविद्याक्लृप्तिः? तेन   \nजीवाश्रयाविद्यामपि दुर्घटय, सुघटय वा ब्रह्माश्रयाविद्यामेव ।  \n यत्तु मिथस्संश्रयादिपरिहारस्य स्वरूपत एव जीवकल्पिकाविद्यानां तत्कल्पितजीवानां चानादित्वमस्त्वित्यन्वारूढम्, तत्र किमेकैकजीवकल्पिकाविद्या जीवानां जीवान्तरदर्शने कारणम्, नवा? पूर्वत्र जीवान्तरदर्शनस्यापि भ्रमरूपत्वात् तयैवानन्तजीवक्लृप्तिरनिवार्या ।  \n तथाच जितमेकजीववादेन, लाघवात्; दोषाणांचाविशिष्टत्वात् ।  \n उत्तरत्र जीवानां परस्परवार्तानभिज्ञत्वप्रसङ्गेन वादिप्रतिवादिशिष्याचार्यादिव्यवस्थाभङ्गः ।।  \nयत्पुनरुक्तं प्रतिबिम्बश्यामतादेरिव जीवाशुद्धेरपि मिथ्यात्वज्ज्ञाननिवर्त्यत्वमुपपद्यत इति; तदप्यसत्, अशुद्धिनाशे तत्तदशुद्धिहेतुभूताविद्याख्योपाधिविगमे च प्रतिबिम्बस्थानीयो जीवस्तिष्ठति वा, न वा?तिष्ठति चेदाविद्यकभेदस्थितेरनिर्मोक्षः ।  \n न चेज्जीवस्य स्वरूपोच्छित्तिरेव मोक्षः स्यादित्यवैदिकमतावतारः ।  \nमुखात्मना प्रतिबिम्बमिव ब्रह्मात्मना जीवस्तिष्ठतीति चेत्; किं प्रतिबिम्बस्यात्मा मुखम्? तथा सति सत्यमिथ्यैक्यादिप्रसङ्गात् ।  \n अत एव दार्ष्टान्तिकमपि निरस्तम् ।  \n किंच यस्य ह्यपुरुषार्थरूपो दोषः स्वनिष्ठतया प्रतिभासते तस्य तदुच्छेदापेक्षा स्यात्, तत्र किं बिम्बस्थानीयेन स्वात्मनैव स्वगताशुद्धिं पश्यति ब्रह्म? उत प्रतिबिम्बस्थानीयेन जीवात्मना? उतान्येन केनचिदात्मना? अथान्य एव कश्चित्पुरुषस्थानीयः पश्यतीति? न प्रथमः, ब्रह्माज्ञानवादप्रसङ्गात् ।  \n न द्वितीयः, स्वाशुद्धिनिवृत्तेः प्रतिबिम्बवत्स्वनाशाविनाभावेन तदुच्छेदापेक्षाविरहप्रसङ्गात् ।  \n मुख्यबिम्बप्रतिबिम्बभावविवक्षायां च द्वयोरपि कल्पयोर्मुखादि वद्दोषप्रतिभासाधारत्वायोगाच्च, तद्वदेवाचेतनत्वात् ।  \n न तृतीयचतुर्थौ, असंभवादनभ्युपगमाच्च ।  \n किंच जीवकल्पनारूपो भ्रमः किमविद्यायाः? उत जीवस्यैव? अथ ब्रह्मणः? नाद्यः, अचेतनत्वात्तस्याः ।  \n न द्वितीयः, भ्रमविषयतयैव स्वसिद्धौ भ्रमोदयात्प्राक्स्वरूपासंभवेन निराश्रयभ्रमोदयासंभवात् ।  \n स्वभ्रमाश्रयतया पूर्वमेवात्मसद्भावे त्वात्माश्रयः ।  \n कल्प्यकल्पनायाः स्वकल्पकत्वं च शुक्तिरजतादिषु न क्वचिद्दृष्टमितितत विरुद्धोपलम्भबाधः।  \n न तृतीयः, ब्रह्माज्ञानवादप्रसङ्गादेव ।  \n यत्पुनरुक्तम् - जीवात्मनामपि वस्तुतो ब्रह्माव्यतिरेकात् \\*जीवेनात्मनेति ब्रह्मणो जीवतादात्म्यानुसन्धानं युक्तमिति; तदप्यसारम्, जीवानुसन्धानस्य कल्पितत्वे ब्रह्माज्ञानवादावतारात् ।  \n अकल्पितत्वे सयूथ्यदूरापक्रमणप्रसङ्गात् ।  \n अनुभयात्मत्वे त्वनुसन्धानासिद्धेरेव ब्रह्मणो बहुभवनसङ्कल्परूपेक्षणतत्पूर्वकविचित्र सृष्टिजीवात्मत्वानु सन्धानतत्पूर्वनामरूपव्याकरणादिवदनादिसमस्तव्यापारनिरोधेन समन्वयाविरोधलक्षणोक्त समस्तार्थविलयप्रसङ्गात् ।  \n अत एव भास्करोऽस्तमितः, ब्रह्मणो जीवतादात्म्यानुसन्धाने स्वात्मनो दुःखाद्यनुसन्धानस्य दुर्वारत्वात्; तदभावे बहुभवनसङ्कल्पानुपपत्तेरिति ।  \n यादवप्रकाशमते तु प्रतिसर्गदशायां सन्मात्रपरिशेषस्य ब्रह्मणश्चिदचिदीश्वरसृष्ट्यनुरूपसङ्कल्पप्रसङ्गो न संभवतीति विशेषः ।  \n प्राचीनकल्पान्ते भविष्यत्सृष्टिसङ्कल्प इति चेन्न; तथात्वे प्रमाणाभावात्, प्रतिसर्गमनन्तरसङ्कल्पश्रुतेर्बाधकाभावाच्च ।  \n अतो यावद्ब्रह्मणाः परस्परं च जीवानामत्यन्तभेदः पारमार्थिको नाङ्कीक्रियते न तावज्जीवेश्वरबद्धमुक्तादि व्यवस्थासिद्धिरिति ।  \nजीवाज्ञानविभागादीश्वरचिदचिद्विभागक्लृप्तिरभूत् ।  \n इति कल्पयतां जीवः कारणमीशस्तु तत्कार्यम् ।। तेनाद्वैतवादिनां पारम्पर्यवैपरीत्यक्लृप्तिः पाषण्डपदपर्यवसानभूमिरिति परित्यजन्ति सन्तः ।।  \n।।इति शतदूषण्यां जीवाज्ञानभङ्गवादः चत्वारिंशः ।।40।।"
              },
              {
                "author": "Nrisimharaja",
                "commentary": "40 ---\nप्रसङ्गसङ्गतिमभिप्रेत्य वादार्थं सङ्गृहणातिः - अखिलेति । अखिलगुणानि निखिल चिदचिदन्तर्यामी(+)त् जीवगतामज्ञानमिति ब्रह्मणो दोषाभावो वक्तव्यः । न त्वभेदे ज्ञत्वे तदभिन्नस्य जीवस्यज्ञत्वायोगात् जीवस्याज्ञानाश्रयत्वजीवाभिन्नब्रह्मणोप्यज्ञत्वप्रसङ्गादिति मायिना ब्रह्मणोविद्याविरहे जीवोविद्येति व्यवस्था वक्तुं न शक्यत इति वादार्थ सङ्ग्रहः । ब्रह्मणः प्रसक्त इति । संसारस्य जीवगतत्वात्तन्मूलभूता ज्ञानमपि तद्गतमेवेति तदभिन्नस्य ब्रह्मणो न ज्ञानसंसारानादिः । निर्दोषश्रुति विरुद्धमिति ब्रह्मणो दोषपरिहारमाहुरित्यर्थः । इव शब्देन परिहारस्यासाध्यत्वं धीत्यते । साक्षादिति जीवद्वारा ज्ञानासम्बन्धादिति भावः । संसारोजन्म । आदिशब्देन तत्कार्य परिग्रहः । मतभेदेना विद्यान्तः करण प्रतिबिम्बित ( ) प्रतिबिम्बयोरभेदाज्जीवगतधर्मा ब्रह्मणि स्युः । तत्तज्जीवगतधर्माणामपि परस्परसाङ्कर्याप्रसङ्ग इति । शङ्कतेः - यद्यवीत्यादिना प्रतिबिम्बमूलभूतस्य बिम्बस्यस्वरूप धर्मो यस्येति तथोक्तः । तथा च प्रतिबिम्बगतधर्मबि ( )यं नियमस्साधुः । बिम्बे सतामपि धर्माणां प्रति बिम्बेदर्शनादित्याहः - तथापीति । तथा च जीव गतदोषा न ब्रह्मणि स्युरिति भावः । माभूज्जीवगतशुद्धिज्जीवेत्याशङ्कतेः - वस्तुतो ब्रह्मेति । स्वतो वर्तुलाद्यपि मुख्य दै( ) ब्रह्मशुद्धयाशुद्धस्यापि जीवस्यौपाधिकाशुद्धौ बाधकाभावादिति परिहरतिः - न मुखेति । अत एवेति । बिम्बधर्माणां प्रतिबिम्बे तिरोहितत्वात्प्रतिबिम्बधर्माणां बिम्बगतत्वाभावात्तत्त प्रतिबिम्बधर्माणां परस्परमसाङ्कर्याच्चेत्यर्थः । नन्वविद्यास्वरूपे सिद्धे तदुपाधौ प्रतिबिम्बप्रकाशः तत्प्रकाशे सति तत्समानकालीन प्रतिबिम्बत्वलाभात्प्रतिबिम्ब जीवाश्रया विद्यासिद्धिरित्यन्योन्याश्रय इत्याशङ्क्य प्रतिबिम्बन्तराश्रिताविद्योपाधिना प्रतिबिम्बान्तरप्रकाशे तदाश्रयाविद्यान्तरं तदविद्यया च प्रति बिम्बान्तरमिति बीजाङ्कुरन्याया द्वा अविद्यायामिथ्यात्वे नेतरेत्तराश्रयत्वरूपानुपपत्तेर्भूषणत्वाद्वा अविद्याजीव तत्सम्बन्धानां आधरस्वरूपत एवानादित्वाद्वा न दोष इत्याहः - नन्वित्यादिना । नन्वेक जीववादिनैव स्वरूपानादित्वस्थोक्तत्वादनेक जीववादे कथमयं परिहार उच्यत इत्याशङ्क्य एकजीववाद इव जीवानादित्वश्रुतेस्दंगीकारे विरोधाभावादित्याहः - एकजीववाद इति । ननूपाधि प्रयुक्तधर्माणां भेदानां घटाकाशादिगतानां सत्यत्वदर्शनान्न जीवगताशुद्धेरौपाधिकत्वान्मिथ्यात्वमुपपद्यते । तदभाने च ज्ञान निवर्त्यता स्यात्तदभावे च मोक्षस्य तत्वज्ञान साध्यता न स्यात् । जीवगतशुद्धेरेवमोक्षत्वादित्याशङ्क्य प्रतिबिम्बोपाधि प्रयुक्तधर्मस्य मिथ्यात्वदर्शनादिहाप्यशुद्धेर्मिथ्यात्वं ज्ञाननिवत्यत्वं चोपपद्यत इति परिहरतिः - मुखेति । नन्वेवं जीवस्य ब्रह्म प्रतिबिम्बरूपत्वे बिम्बप्रतिबिम्बयोभिन्नयोर्विरोधेना - भेदायोगाद्ब्रह्मणो जीवतादात्म्यानुसंधानं न स्यादित्याशङ्क्य समानसत्ताकयोरेवाभेदयोर्विरोधात् भेदस्य पारमार्थिकत्वात् भेदस्यानिर्वचनीयत्वाद्भेदेसत्यपि जीवतादात्म्यमुपपद्यत एवेत्याहः - प्रतिबिम्बेति । तर्हि पारमार्थिकाभेदे जीवब्रह्म साङ्कर्य स्यादित्याशङ्क्य पूर्वोक्तं स्मारयतिः - एकमिति ( ) तस्य प्रतिबिम्बासम्भव उक्त इत्यर्थः । अकल्पितेनेति । विशेष्यमात्रस्य भोजनान्वयेऽपि दण्डीभुक्त इति व्यवहारात्स्वरूपेण तदाश्रयत्वेऽपि जीवस्याज्ञानाश्रयत्व नाविरुद्धमिति भावः । उत तदतिरिक्तेनेति । स्वर्गीध्वस्त इति व्यवहारस्य विशेषणमात्रान्वयेऽपि सम्भवादिति भावः । इष्टापत्तिमाहः - जडस्येति । नित्यत्वं यवदाश्रयानुबन्धित्वं । जडस्य यावत्स्वरूपाज्ञतया तस्मिन् सत्येव तदज्ञान निवृत्तिरनु - पपन्नेत्यर्थः । ननु जडस्य न भावरूपाज्ञानं यावत्स्वरूपानुबन्धि किन्तु ज्ञानाभावारूपं । तथा च स्वाश्रये सत्येव तदज्ञाननिवृत्तिरनुपपन्नेत्यर्थः । ननु जडस्य न भावरूपाज्ञानं यावत्स्वरूपानबन्धि किन्तु ज्ञानाभावरूपं तथा च स्वाश्रये सत्येव तदज्ञाननिवृत्तिरस्त्वित्याशङ्क्य जडत्वात्स्वज्ञाननिवृत्ति वाच्छब्दानुपपत्तेरज्ञाननिवृत्तेरर्थ्यमानत्वाभावाज्जडत्वादेवाखण्डानन्दाभासा प्रसक्त्या तदभवासार्थक्तप्राज्ञानस्याप्यप्रसक्तेस्तन्निवृत्तेः पुरुषार्थत्वासम्भवामोक्षशास्त्रव्याक्तोप इत्याहः - जडस्य स्वाज्ञानेत्यादिना । तृतीयेपीति । जडाज्ञानवादस्तदवस्थः । अज्ञानस्य व्यासज्यवृत्तित्वाभ्युपगमे च मुक्तिससारयोरपि तथात्वापत्तिरित्यभिप्रायेणाहः - नापीति । विकल्पमुखेन दूषणान्तरमाह तत्र किमिति । किं स्वकल्पिताकरः स्वयमेव उत धर्मान्तरं नाद्य इत्याहः - पूर्वत्रेति । द्वितीय आहः - अन्योन्येति नन्वविद्या स्वकल्पिताकार विशिष्टमात्मानमाश्रयति चेत्कथमात्माश्रयः कथं च न्योन्याश्रयः । आश्रयणस्य कल्पिताकारवैशिष्ट्यापेक्षायांमपि स्वरूपे तदनपेक्षणादित्यत्राहः - स्वकल्पितेति । कदाचिदप्यज्ञानस्य निराश्रयत्वनङ्गीकाराश्रयणं विनास्वरूपं नास्तीति भावः । अविद्यान्तरकल्पिताकर विशिष्टऽविद्यातिष्ठतीति पक्षे अविद्यान्तरस्य स्वकल्पिताकारविशिष्टे वृत्त्यङ्गीकारे पूर्ववदात्माश्रयादि प्रसङ्गेनाविद्यान्तरकल्पिताकारविशिष्टाश्रयत्वेवक्तव्ये तस्याविद्यान्तरस्य स्वनिर्वाह्याश्रयत्वाकारक विद्यापेक्षयामन्योन्याश्रयः स्वनिर्वाह्यनिर्वाहया विद्यान्तरापेक्षायां कथं तत्परिजिहीर्षयाविद्यान्तरा पेक्षायांमनवस्थेत्याहः - उत्तरत्रेति । एवं जीवश्रयत्वे दूषणमुक्त्वा प्रसङ्गादज्ञाने दूषणान्तरमाहः - किञ्चेति । सर्वमुक्तिप्रसङ्गइत्यनन्तरं कथमन्यस्य सम्बन्धइत्यध्याहारः । एवमुक्तत्वे ह्येविद्याविनाशादविद्यानन्तरां भावात्सर्वमुक्तिर्वास्यादमुक्तत्वे एकस्याप्यज्ञान विनाशाभावात्सर्वेषामप्यविद्यावत्वात्सर्वबन्धः स्यादिति न व्यवस्थेत्यर्थः । उत्तरत्रेति । जीवभेदेनिश्चिते तद्भेदोपपादकतया च विद्याभेदक्त्यप्तिः क्लप्ते चाविद्याभेदे उपाधिभेदादुपधेयभेदावश्यकतया जीवभेद क्लृप्तिरिति परस्पराश्रय इत्यर्थः । ननु त्वन्मतइव जीवभेदनिश्चयस्य नोपाधिभेद निश्चयधीनतेत्याशङ्क्यास्मन्मतो जीवभेदस्य सत्यतयोपाध्यन पेक्षत्वाज्जीवभेदस्य तद्ज्ञानमुपाधिभेद ज्ञानाधीनमेव । न हि घटादि भेद ज्ञानाभावे आकाशभेद ज्ञानं दृष्टमित्यभिप्रायेणाहः - न च सत्य इति । गत्यन्तराभावज्जीवभेदस्य सत्यत्वमिष्यत इत्याशङ्क्याविद्याभेदकल्पनमेव तथा सत्युपपन्नमित्याहः - न च तदेति । ननु प्रत्यक्षेण श्रुतिस्मृतिभ्यां च जीवभेदस्यसिद्धौ स्वाभाविकस्य तस्य श्रुति स्मृतिभ्यामेव निरासात्तस्योपाधिकत्वसिद्धये विद्याभेदकल्पनमुपपद्यत इत्याशङ्कतेः - प्रत्यक्षादीति सिद्धो जीवभेदोस्मन्मत इव सत्य एवेष्यते उत ब्रह्माज्ञानमत इव मिथ्यात्वेनेति विकल्पमभिप्रेत्य क्रमेण दूषयतिः - प्रत्यक्षेति । जीवभेदस्य मिथ्यात्वेनैव जीवभेदस्याभावेनेत्यर्थः । ब्रह्माज्ञानवादे व्यावहारिकोऽपि जीवभेदोनास्तीति भावः । ननु जीवभेदोऽस्तु स च कल्पित इत्यत्राहः - उभयेति । स्वाभाविक ( ) च जीवभेदस्यायोगेन तव व्यावहारिक जीवभेद एव न स्यादित्यर्थः । उत्तरपक्ष एवाहः - किं चेति । अपरिहार्यमिति । तत्र चानुपपत्तिरुक्तैवेति भावः । द्वितीयेऽविद्याभेदे सति जीवभेदः तस्मिंश्च सति जीवभिदाश्रयत्वं तस्मिंश्च सत्यविद्याभेद इति चक्रकमभिप्रेत्याहः - द्वितीय इति ।। मिथ्यस्संश्रयश्चक्रकमित्यर्थः । अनन्तरोक्तस्यान्योन्याश्रयस्य परिहारं शङ्कतेः - अथ जीवेति । बद्धेति । इदानीं बद्धस्यानुभवाच्छुकादिमुक्तेश्च प्रमाणसिद्धत्वात्स्वाभाविक भेदस्य च निषेधाद्वादाद्युक्तमन्योन्याश्रयं स्मारयति प्रागुक्तेति । तदेव तस्यारम्भकमिति । तदङ्कुरमेवतद्बीजारम्भकमित्यर्थः । भङ्गुरत्वादिति । आदिशब्देनोत्पत्तिर्गृह्यते । वैदेशिकत्वप्रसङ्गादिति । भेदप्रसङ्गादित्यर्थः । एकस्य ब्रह्मणोऽनेकैर्जीवैरभेदानुपपत्तिरिति भावः जीवभावश्रयाभिरिति । जीवभावाधीनाभिरित्यर्थः । क्वचित्तु जीवाश्रयाभिरिति पाठः । स सुगम एव । दत्तोत्तरत्वमुपपादयतिः - अविद्येति । तद्वदिति । जीवकल्पकाविद्यावदीत्यर्थः। तदेव दूषणं स्मारयति एवं चेति । तेनेति । जीवाश्रयाविद्याङ्गीकारे ब्रह्माश्रया विद्यापि दुष्परिहरेति भावः । अन्वारूढमिति । कल्पितस्य सादित्वनियमेप्यनादित्वमभ्युपगतमित्यर्थः । एकैकेति । जीवकल्पिता एकैकाविधेत्यर्थः पूर्वत्रेति । एकस्य जीवस्येतरजीवदर्शनं हि भ्रमरूपमेवा अतस्तत्रार्थाभावत्सोऽपि स्वाप्नजीवान्तरजीवान्तरवत्तदविद्या कल्पित इति वाच्यं । एवं जीवान्तरस्यापि जीवान्तरदर्शनं भ्रमरूपमिति तद्दृष्ठजीवान्तरमपि तदविद्याकल्पितं वाच्यं ततश्चानेकजीववादे प्रतिस्वप्नमिव बहुजीवकल्पनाप्रसङ्गादेक एव जीवः स्वाप्नन्यायेन तत्कल्पित जीवान्तरमित्यङ्गीकारे लाघवमित्येकशरीरैकजीववाद एव वरमित्यर्थः । परस्परेति । परस्परज्ञानाभावाच्छिष्यस्याज्ञातत्वे कस्मा उपदिशेदाचार्यस्य चा ज्ञातत्वे कमुपगच्छेदिति व्यवस्था न स्यादित्यर्थः । अशुद्धिः - ज्ञातृत्वादिः। ( )दिति भाव - न चेदिति । प्रतिबिम्बस्यैव जीवत्वादिति भावः । मुखात्मना - बिम्बभूतमुखात्मनेत्यर्थः । प्रतिबिम्बात्मा प्रतिबिम्बस्य स्वरूपमित्यर्थः ।सत्यमिथ्यैक्यादि प्रसङ्गादिति । प्रतिबिम्बस्यमिथ्याभूतत्वादित्यर्थः । ( )कं जीवोब्र ( )तमित्यर्थः ।किञ्चाशुद्धिनिरासतत्साधनानुष्ठानादेवान्यथा श्रवणादिरूप तत्साधन वैयर्थ्यापत्तेः तदनुष्ठानं च तत्फलभूताशुद्धिनिवृत्तिभ्यां विनानोपपद्यते तदिच्छा चत्वन्मते न सम्भवति अशुद्धि ( ) शपर्यवसितत्वादतो नाशुद्ध्युच्छेदोपपत्तिरित्याहः - किञ्चेति । बिम्बस्थनीयेनेति । लोकसिद्धमुखादिबिम्बस्वरूपेणेत्यर्थः । प्रतिबिम्बस्थानीयेनलोकसिद्धमुखादिबिम्बस्वरूपेणेत्यर्थः । प्रतिबिम्बवदिति - प्रतिबिम्बस्थले श्यामतानिवृत्तेः प्रतिबिम्बनिवृत्त्यविनाभाववदित्यर्थः । किञ्च ब्रह्मजीवयोः बिम्बप्रतिबिम्बभावः किं मुख्यः उत अमुख्यः । आद्येत्वदभिमत व्यवस्थाया असिद्धिरित्यभिप्रेत्यद्वितीयं दूषयतिः - मुख्येति । द्वयोरिति । ब्रह्मणो जीवस्य वा दोष प्रतिभासाश्रयत्वपक्षयोरित्यर्थः ।आदिशब्देन प्रतिमुखपरिग्रहः । तद्वदेवेति । चाक्षुपस्यैव प्रतिबिम्बोपपादनात्तस्य च जडत्वान्मुख्यबिम्बप्रतिबिम्बभावांगीकारेजीवब्रह्मणोश्चेतनत्व प्रसङ्ग इत्यर्थः । यथा सङ्ख्य दू ( ) द्वितीय इति । भ्रमात्प्राक् जीव सिद्धौ तस्य भ्रमाश्रयत्वेमेवानुपपन्नं ज्ञातुरेव तदाश्रयत्वात् ज्ञातुश्च ज्ञानकारणविशेषत्वात्कारणस्य पूर्ववर्तित्वावश्यं भावदिति भावः । स्वभ्रमाश्रयतयेति । स्वस्यैव सिद्धहेतुभ्रमाश्रयत्वात्प्राक् स्वस्यासिद्धेः स्वजन्यभ्रमाश्रयत्वायोगात्स्वसिद्धेः पूर्वं स्वस्य सत्वावश्यकतयाऽत्माश्रय इत्यर्थः । विरुद्धोपलम्भ इति । कल्प्यस्य स्वाकल्पकत्वस्यैवोपलम्भादिति भावः । ब्रह्माज्ञानवादेति । भ्रमसमानाश्रयत्वादज्ञानस्येति भावः । जीवानुसन्धानस्येति । जीवतादात्म्यगोचारानुसन्धानस्य कल्पितविषयत्वे भ्रमतया तद्धेतुभूताज्ञानं ब्रह्मणस्स्यादित्यर्थः । अकल्पितत्वे अकल्पितविषयस्य सत्यत्वे - नाद्वैत हानिः । ब्रह्म स्वरूपत्वे जडत्वापत्तिरिति तदङ्गीकारे सिद्धान्त विरोध इत्यर्थः । सयूथ्यसीन्न इति पाठेऽपसिद्धान्त इत्यर्थः । सथूथ्यदूरापक्रमप्रसङ्गादिति पाठः । तदाप्येवमेवार्थः । अनुभयात्मकत्व इति । सत्यमिथ्या विलक्षणविषयत्वे निरूपाख्यत्वमेव विषयस्यस्यादित्यर्थः । ब्रह्मण इत्यादि । जीवभावस्य निरुपाख्यात्वे बहुभवनस्यापि तथात्वात्सङ्कल्प तत्पूर्वक जगत्सृष्टि जीवत्मत्वानुसन्धान पूर्वकानु प्रवेशानुसन्धान तत्पर्वूक नामरूपव्याकरणादिनामसिद्धौ ब्रह्मणो जगत्कारणत्व प्रतिपादकशारीरकप्रथमाध्यायस्य तदविरोध प्रतिपादक द्वितीयाध्यायस्योच्छेद एव स्यादित्यर्थः । एवं शङ्करमते जीवभावानुसन्धानं नोपपद्यत इत्युक्तं । प्रसङ्गाद्भास्करमतेप्यनुपपत्तिमाहः अत एवेति । वक्ष्यमाणयुक्तेरित्यर्थः । तादात्म्यानुसन्धानमेव माभूदित्याशङ्क्यानेन जीवेनेतिविरोत्वाद्दूषणन्तरमाहः - तदभाव इति । भास्करमते हि ब्रह्मणो बहुभवनं जीवभाव एव । तदभावेतरभावः स्यादिति भावः । यादवमते दूषणान्तरमप्याहः - यदवेति सन्मात्र परिशेषस्य सन्मात्रं परिशिष्टं यस्मिन् तत् - सन्मात्रपरिशेष कारणाभावादिति भावः । प्राचीनेति । तदा सङ्कल्पकारणसत्वादिति भावः । प्रत्युतविपरीतप्रमाणमेव नास्तीत्याह प्रतिसर्गमनन्तरेति । सदेवसौम्येत्यादिना प्रळये सन्मात्रकंप्रतिपाद्यं तदैक्षतेति - सन्मात्रस्यैव बहुभवनसङ्कल्यप्रतिपादनेनार्थात्सङ्कल्पस्य प्रळयानन्तर्य सिद्धेरित्यर्थः ।केचि जीवाज्ञानभेदेन प्रथमं ब्रह्मविभज्यते अनन्तरमीश्वर इति वदन्ति । तन्मते \"अस्मान्मायी सृजते विश्वमेतत् । तस्मिंश्चान्यो मायया सन्निरुद्धः'' मायान्तु प्रकृति विद्यान्मायिनं तु महेश्वरम् (श्वेत.4.9) ( ) पतिविरोधादनादेयमित्यभिप्रायणानुवदति जीवाज्ञानविभागेत्यादिना ।।\nइति वत्सकुलजलधिकौस्तुभ नृसिंहगुरुसुतेन सिंहदेवेन कृतायां शतदूषणी टीकायां चत्वारिंशोवादस्समाप्तः ।।"
              }
            ]
          },
          {
            "verse_number": 41,
            "original_text": "41 अविद्यास्वरूपानुपपत्तिवादः",
            "commentaries": [
              {
                "author": "Vedanta Desika (original text)",
                "commentary": "41 ---\n \n  \"41 अविद्यास्वरूपानुपपत्तिवादः\" \n।।अथ अविद्यास्वरूपानुपपत्तिवाद एकचत्वारिंशः ।।41।।  \nअविद्याख्यावद्यं फलमपि तदीयं भगवतो विदूरे यस्येति श्रुतिशिरसि जोघुष्यत इदम् ।  \n\nयदज्ञानाद्बन्धो भवति न तु यद्वैभवविदां स मे देवः श्रीमांश्छमयतु सदा चेतसि तमः ।।  \nयः पुनरयं स्वप्रकाशचिन्मात्रैकरसस्य ब्रह्मणो विश्वभ्रमहेतुरविद्याख्यो दोषः, स किं परमार्थः, उतापरमार्थः? आद्येऽपि ब्रह्मणो भिन्नोऽभिन्नो वा? भिन्नत्वे परमार्थद्वित्वप्रसङ्गः ।  \nअभिन्नत्वे च ब्रह्मण एव विश्वभ्रमहेतुदोषत्वमुक्तं स्यात् ।  \nतथाच ब्रह्मणो नित्यत्वेन नित्यभ्रमप्रसङ्गः ।  \nसहकारिसद्भावात् कदाचिद्भ्रमः, तद्वैकल्यात्तु पश्चान्निवृत्तिरिति चेत्; तह्रि प्राप्तप्राप्तविवेकेन सहकारिदोष इत्युक्तं भवति ।  \nतत्रापि हि परमार्थापरमार्थविकल्पानुपपत्तिर्दुर्वारा ।  \nकश्चासौ सहकारित्वेन विवक्षितः? तत्त्वमस्यादिवाक्यजन्यतत्त्वज्ञानप्रागभाव इति चेन्न; भावरूपाज्ञानप्रतिपादनप्रयासवैयर्थ्य प्रसङ्गात् ।  \nतस्य च प्रागभावस्य न ब्रह्मस्वरूपता युक्ता, तत्त्वज्ञानाद्ब्रह्मनिवृत्तिप्रसङ्गात् ।  \nब्रह्मव्यतिरिक्तस्य तु मिथ्यात्वेन तद्दर्शनहेतुदोषत्वं ब्रह्मण एव स्यात् ।  \nब्रह्मणश्च नित्यत्वेन तस्य नित्यप्रकाशप्रसङ्गेन तत्त्वज्ञानानुत्पादप्रसङ्गः ।  \nअपरमार्थभावरूपदोषपक्षेऽप्ययेव दोषः ।  \nअनादित्वान्न दोषान्तरापेक्षेति चेत्; अनादित्वेऽपि तयोः कारणापेक्षा परिहर्तुं शक्यते, न पुनरपरमार्थस्य प्रतिभासे दोषाख्यनिबन्धननैर पेक्ष्यम् ।  \nअन्यथा दोषमन्तरेण प्रकाशमानस्य ब्रह्मवत्सत्यत्वप्रसङ्गात् ।  \nदोषस्य दोषान्तरापेक्षायामनवस्था   \nप्रसङ्गात् ।  \nस्वपरनिर्वाहकोऽयं दोष इति चेन्न; प्रपञ्चस्यैव दोषमन्तरेणाध्यासप्रसङ्गात् ।  \nमिथ्यार्थस्य दोषमन्तरेण प्रतिभासोऽनुपपन्न इति चेन्न; अविद्याया इव स्वस्यैव स्वप्रतिभासहेतुदोषत्वकल्पनामात्रेण तत्प्रतिभासोपपत्तेः ।  \nस्वस्यैव स्वहेतुत्वमनुपपन्नम्, अध्यासोत्पत्त्योरविशेषादिति चेन्न; अनाद्यविद्याध्यासे तयोर्विशेषस्य भवतैव स्वीकृतत्वात् ।  \nनह्यसावनध्यस्ता, सत्यत्वतुच्छत्वयोरन्यतरप्रसङ्गात् ।  \nनचाध्यस्ताऽप्युत्पन्ना, अनादित्वसिद्धान्तभङ्ग प्रसङ्गात् ।  \nन च साऽप्यादिमती, प्रपञ्चाविशेषप्रसङ्गात् ।  \nतथा च किं तया, तद्वदेवानियमतोऽपि प्रपञ्चस्य स्वतोऽध्यासोपपत्तेः? अध्यासोत्पत्त्योरविशेषाभ्युपगमेऽप्य विद्यायां स्वाध्यासमूलदोषतयाऽभ्युपगतायां स्वहेतुत्वव्याघातो दुस्त्यजः ।  \n\nकिंच यदि निर्दोषस्यापि ब्रह्मणोऽविद्या प्रकाशेत, नित्यं तत्प्रकाशप्रसङ्गः, अविशेषात् ।  \nनिवृत्तत्वात्पश्चान्न प्रकाशिष्यत इति चेन्न; भवत्पक्षे प्रकाशनिवृत्तेरेव प्रकाशमाननिवृत्तिरूपत्वात् तयोर्हेतुसाध्यभावनिर्देशानुपपत्तेः।  \nतत्त्वज्ञानोदयात्पश्चादप्रकाशः,पूर्वं तु तदभावात् तस्याः प्रकाश इति चेत्; तथा सति तत्त्वज्ञानप्रागभाव एव ब्रह्मणोऽविद्यादर्शननिबन्धनमिति प्रपञ्चदर्शनस्यापि स एव प्रयोजकः किं न स्यात्? तथा च किमन्तर्गडुनाऽविद्यया? अभावस्य विचित्राध्यासहेतुत्वं न दृष्टमिति चेत्; भावस्य वा घटादेः क्व दृष्टम्? तिमिरादिदोषाणां दृश्यत इति चेत्, विशेषाग्रहादेरभावरूपस्यापि तद्दृश्यत इति तुल्यम् ।  \nअभ्युपगतं च सर्वैरपि भ्रमेषु भेदाग्रहो निबन्धनमिति ।  \nअभावस्य पूर्वापरकालविशिष्टत्वात्तत्तत्कालविशेषप्रतिनियतकार्यविशेषाध्यासाय तादृशमहिमशालिन्यविद्या कल्पनीयेति चेत्; कल्पिताऽपि सा कथमनादिरात्तत्वज्ञानमनुवर्तमानानि तत्तत्कालनियतानि च कार्याण्यध्यसेत्? स्वभावादिति चेत्, स किमभावे नाङ्गीक्रियते? कल्पनालाघवं तु तत्र विशेषः ।  \nविवर्तपारम्पर्यादविद्यायास्तदुपपत्तिः, न त्वभावस्य निर्विकारस्येति चेत्; सा किं विवर्तपरंपराऽविद्यायास्स्वरूपम्? उत तत्कार्याण्येव? यद्वा वस्त्वन्तराणि? नाद्यः, उक्तदोषानतिक्रमात्; स्वरूपत्वाविशेषात् सर्वदा सर्वाध्यासप्रसङ्गात् ।  \nन द्वितीयः,निर्वाह्यस्यैव निर्वाहकत्वानुपपत्तेः ।  \nनच तृतीयः, अनभ्युपगमात् ।  \nअभ्युपगमेऽपि तत्सत्यमिथ्यात्वादिविकल्पशतदौस्थयापातात् ।  \nसत्यत्वे सद्वितीयत्वादिप्रसङ्गात्, मिथ्यात्वेऽपि तत्परम्परायां प्रतिनियतकालविचित्राध्यासे तथाविधपरम्परान्तरक्लृप्तिप्रसङ्गात् ।  \nपूर्वपूर्वविवर्तानामेव उत्तरोत्तरहेतुत्वान्नासौ दोषः, यथा ब्रह्मपरिणामानां प्रकृतिपरिणामानां वा तत्तदुत्तरोत्तरपरिणामहेतुभाव इति चेन्न; तथाऽप्यविद्याकल्पनस्य निर्मूलत्वप्रसङ्गात्, ब्रह्मण्येवान्यनिरपेक्षानाद्यध्यासप्रवाहवैचित्र्येण सर्वाध्याससिद्धेः ।  \nतर्हि परिणामपरंपरासामर्थ्यमाश्रित्य परिणामिद्रव्यापह्नवप्रसङ्ग इति चेन्न; प्रत्यक्षादिविरोधप्रसङ्गात् ।  \nनचात्रापि तथा, तद्विषयप्रमाणानां प्रत्येकं प्रतिक्षेपात् ।  \nन तथा निरधिष्ठानभ्रमापत्तिरिति भेतव्यं भवता, ब्रह्मण एव सर्वविवर्ताध्यासाधिष्ठानत्वाभ्युपगमात् ।  \nनह्यपरमार्थभूताया अविद्याया अधिष्ठानतया स्वीकारश्शक्यः, तथा सति ब्रह्मण एवासिद्धिप्रसङ्गे माध्यमिकसमाजमध्यमध्यास्स्व ।  \nब्रह्मसत्यत्वश्रुत्यादिबलात्तदभ्युपगमः नतु विवर्ताधिष्ठानत्वादिति चेन्न; विकारतदुपादानप्रकृत्यादिसत्यत्वश्रुतिबलादेव   \nप्रकृतितत्परिणाम परम्पराभ्युपगमप्रसङ्गेनाविवादप्रसङ्गात् ।  \nतत्सत्यत्वप्रतिपादकश्रुतिबाधे ब्रह्मसत्यत्वप्रतिपादिकाया अपि तस्या बाधितुं शक्यत्वात् ।  \nकिंच किमविद्या प्रकाशते? न वा? नचेतुच्छत्वम्, निरुपाख्यस्यैव तुच्छत्वात् ।  \nप्रकाशते चेत्, स प्रकाशः किमविद्यास्वरूपम्? उत ब्रह्मस्वरूपम्? अथ तस्यास्तस्य वा धर्मः?उतान्यः कश्चित्? न तत्राद्यः, स्वप्रकाशत्वेन ब्रह्मवत्सत्यत्वप्रसङ्गात् ।  \nन द्वितीयः, तन्नित्यत्वेन नित्यमविद्याप्रकाशादनिर्मोक्षप्रसङ्गात् ।  \nनापि तृतीयः, तयोर्ज्ञातृत्वानभ्युपगमात् ।  \nअध्यस्तज्ञातृत्वाभ्युपगमे कः प्रतीकार इति चेन्न; तस्याप्यध्यासस्याविद्याहेतुकत्वेऽन्योन्याश्रयणात्, प्रकाशाध्यासस्य तदधीनत्वात्, तस्याश्च प्रकाशाधीनसिद्धित्वात् ।  \nब्रह्महेतुकत्वे तस्य नित्याध्यासप्रसङ्गात् ।  \nअहेतुकत्वे पूर्ववत्प्रपञ्चाध्यासस्यैवाहेतुकत्वप्रसङ्गादादिमदनादिवैषम्यस्याप्रयोजकत्वोक्तेः ।  \nनिर्दोषप्रकाशगोचरत्वप्रयुक्तदोषाणां च प्रागनुवृत्तेः ।  \nनापि चतुर्थः, सत्यस्य तस्यानभ्युपगमात्, मिथ्याभूतस्य त्वध्यासेऽन्योन्याश्रयप्रसङ्गात् ।  \n\nएतेनाविद्याप्रवाहपक्षोऽपि निरस्तः, प्रपञ्चप्रवाहस्यैव हेतुकार्यभावेन स्थित्युपपत्तौ निरर्थकाविद्याप्रवाहकल्पनायोगात्, उपलम्भाद्यसिद्धेश्च ।  \n\nकिंचेयमविद्या निराश्रया? साश्रया वा? पूर्वत्र ब्रह्मवत् सत्यत्वप्रसङ्गः ।  \nशशश्रृङ्गवद्वा तुच्छत्वप्रसङ्गः ।  \nउत्तरत्राप्यसावाश्रयः किं ब्रह्मस्वरूपम्? उत तदेवोपहितम्? अथवा स्वतन्त्रोऽन्यः? न प्रथमः, नित्यशुद्धस्याशुद्धिविरोधात् ।  \nअन्यतरमिथ्यात्वे वा उभयमिथ्यात्वे वा तदविरोध इति चेन्न; शुद्धमिथ्यात्वेऽपसिद्धान्तशास्त्रवैयर्थ्यादिप्रसङ्गात् ।  \nअशुद्धमिथ्यात्वे तन्निवृत्तिनैरपेक्ष्यप्रसङ्गात् ।  \nकदाचिदपि तस्या अभावात् तत्प्रतिभासनिवृत्तेरपेक्षेति चेत्; प्रतिभासस्यापि मिथ्यात्वे प्रसङ्गसाम्यात् ।  \nतत्सत्यत्वानभ्युपगमात् ।  \nमिथ्यात्वेऽपि सत्यत्व इवापुरुषार्थत्वाविशेषात् तन्निवृत्त्यपेक्षेति चेत्;   \nतर्ह्यपुरुषार्थाश्रयत्वलक्षणाशुद्धत्वस्य दुस्त्यजत्वात्तन्मिथ्यात्वोक्तिरुपच्छन्दनमात्रे पर्यवस्यति ।  \nउभयमिथ्यात्वे तूभयविधदोषापत्तिः ।  \nव्याघातादयश्च स्युः ।  \nनापि द्वितीयः, अविद्याश्रयस्य ब्रह्मण उपाधिमत्त्वे सत्यमिथ्याविकल्पिताविद्यान्तरादिपरिग्रहेऽपसिद्धान्तानवस्थाविरोधादिदोषसमुन्मेषात् ।  \nनापि तृतीयः, ब्रह्माज्ञानवादपरित्यागादिप्रसङ्गात् ।  \nतस्याप्याधारनिरूपणेऽनवस्थादिप्रसङ्गाच्च ।  \nस्यादेतत्, ब्रह्मवत्स्वयमेवाविद्या स्वाश्रयेति; तन्न, आश्रयाश्रयित्वयोरेकप्रतिसम्बन्धिकयो रूपादिभेदमन्तरेण विरुद्धत्वात्; ब्रह्मणस्तु स्वाश्रयत्वं नास्त्येव ।  \nआश्रयान्तरनिषेधाभिप्रायेण स्वाश्रयत्वोक्तिः ।  \nअस्तूपाधिभेदेनेति चेन्न; तस्याप्याधाराकारोपाधेरनाधारत्वानुपपत्तेः तदाधारोपाध्यन्तरादिभेद कल्पनेऽनवस्थानात् ।  \nआधेयाकारतादात्म्येन तस्यापि स्वाधेयत्वे तूपाधिभेदवाचोयुक्तिविलोप प्रसङ्गात् ।  \nननु मिथ्याभूतायाः किमाश्रयविकल्पेन, अध्यासस्याधिष्ठानमात्रं ह्यपेक्षितमिति चेन्न; भवत्पक्षे सर्वत्राक्षयाणामध्यासाधिष्ठानमात्रत्वात् ।  \nघटादि संसर्गोऽपि भूतलादावध्यस्त एव, अन्यथा तत्रैव तत्सत्यत्वप्रसङ्गात् ।  \nकिंचापरमार्थभूतेयमविद्याप्रतीतिर्नाहङ्कारतद्वत्ति - तदवच्छिन्नदृशिष्वन्यतमा, तेषां तदपत्यत्वात् ।  \nअन्यथाऽपि काल्पनिकत्वेन मूलदोषान्तरापेक्षायामनवस्थानात् ।  \nन च ततोऽन्या काचिद्दृशिः? तस्या ब्रह्मस्वरूपत्वे ब्रह्मणोऽपि मिथ्यात्वप्रसङ्गात् ।  \nतदतिरिक्तसंविदन्तरासिद्धेश्च ।  \n\nअपि च प्रकाशमानेयमविद्या किं ब्रह्मात्मना प्रकाशते? उत तदन्यत्वेन? यद्वाऽन्यत्वानन्यत्व साधारणात्मना? नाद्यः, सहि ब्रह्मस्वभावनिह्नवेन वा? स्वस्वभावनिह्नवेन वा? उभयेस्समुच्चयेन वा? उभयनिह्नवेन वा? आद्ये ब्रह्मस्वभावनिह्नवे प्रकाशतत्त्वविलयेन तदधीनसत्ताकमविद्यादिकमपि विलीनमेव स्यादिति वृथा शास्त्रादिपरिश्रमः, प्राप्यनिवर्त्यायाः प्रसङ्गस्यापि दूरापास्तत्वात् ।  \nअविद्यास्वभावनिह्नवे तु ब्रह्ममात्रप्रकाशे अपवर्गबन्धवैषम्यविरहप्रसङ्गेन पूर्वोक्तदोषानतिपातः ।  \nसमुच्चयस्तु न संभवत्येव, विद्याविद्ययोर्वैरस्य शाश्वतिकत्वात् ।  \nअन्यथा विद्यानिवर्त्यत्वमविद्यायाः क्वचिदपि न स्यादिति स्थितमन्यत्र ।  \nउभयनिह्नवे तु उभयविधदोषस्यानायाससिद्धिः स्यात् ।  \nस्यादेतत्, यथा दर्पणमुखयोस्स्वभावमनपह्नुत्य दर्पणे मुखाध्यासः, यथा वा अतिरस्कृतोभयस्वभावो दीपकज्जलसंभेदः, यथा वा दीपालोकमण्डलस्य तद्बाह्यसन्तमसमण्डलस्य च सामीप्याविरोधः, एवमयमविद्या ब्रह्मणोरनपह्नुतोभयस्वभावयोरेवानादिरासत्तिविशेष इति किमस्मान् वर्णनावशेन वशीचिकीर्षसि? मैवम्, सर्वत्र तादात्म्याध्यासे भेदाग्रहं संसर्गाध्यासे त्वसंसर्गाग्रहमन्तरेण क्वचिदपि भ्रमासिद्धेः ।  \nदर्पणमुखाध्यासेऽप्यन्तरालाग्रहणादेव नैरन्तर्यभ्रमः ।  \nकथं तर्हि दर्पणस्य दूरस्थताग्रहणमिति चेत्; श्रूयतामवधानेन, दर्पणाभिमुखप्रवृत्तेन नायनतेजः प्रवाहेण सान्तरालदर्पणग्रहः दर्पणप्रतिहतेन तु प्रसिस्रोतसातेनागृह्यमाणान्तरालमुखस्वरूपमात्रग्रहः, तत एव दर्पणे मुखमिति भ्रमः,तद्धवहारमात्रं वा जायते ।  \nज्ञानद्वित्कं   \nन दृश्यत इति चेत्; किं धारावाहिकधीसन्ततौ तद्भेदः? अत्र तु तत्त्वधीभ्रमयोरितेरतरव्यवहिता धारेति विशेषः ।  \nयौगपद्यप्रतीतिस्तु शैघ्र्यातिशयेन कालकलाभेदा ग्रहणात् ।  \nअतः न क्वचिदपि प्रत्यक्षविरुद्धाकारस्य क्लृप्तिः ।  \nदीपकज्जलसंभेदेन तु न विरोधगन्धोऽपि, तत्राध्यासप्रसङ्गाभावात् वध्यघातकभावादिविरोधासिद्धेः ।  \nमूर्तयोस्समानदेशत्वविरोधस्त्वंशभेदेन सूक्ष्मवैदेश्यात्परिहृतः ।  \nआलोकसन्तमसमण्डलयोरपि सादेश्य एव विरोधः, नतु सामीप्ये ।  \nनचात्रापि ब्रह्माविद्ययोःपरस्परसमीपदेशत्वादिस्वीकारो युक्तः; परिच्छिन्नत्वादिप्रसङ्गात् ।  \nअतो नाविद्याब्रह्मासक्तिर्वक्तुं शक्यते ।  \nएवमन्यान्यप्यनन्तानि विकल्पदूषणानि अविद्यास्वरूपमनुबन्धन्ति ।  \n\nननु किमनेनानिष्टापादनप्रपञ्चेन, प्रासादनिगरणादिवदवस्तुभूतायामविद्यायां नैते वस्तुदोषाः क्षतिमावहन्ति; यदाहुः\\*दुर्घटत्वमविद्याया भूषणं न तु दूषणमिति; अतोऽविद्याऽप्यनुपपन्नेति स्थितौ ब्रह्माद्वैतमकण्टकमिति चेत्; हन्त निष्यप्रयोजनः प्रयासस्तव माध्यमिकादिमतनिरासे ।  \nतेऽपि यदि सर्वशून्यत्वमपि दुर्घटम्, ततोऽपि सर्वशून्यत्वमेव प्रतिष्ठितमितीष्टप्रसङ्गतां यदि ब्रूयुः, तदानीं किं वक्ष्यसि? यदि सर्वशून्यत्वं दुर्घटम्, तदा परपक्षविजयप्रसङ्गः, ततश्च दुर्घटपक्षं परित्यज्य परपक्षः स्वीक्रियतामिति ब्रूयामिति चेत्; तर्ह्यस्माभिरप्येवमभिधाने भन निरुत्तरः ।  \nतदेतत्सर्वमुपक्षिप्तं भाष्ये - \\*निर्विषया निराश्रया स्वप्रकाशेयमनुभूतिः स्वाश्रयदोषवशादनन्ताश्रयमन्तविषयमात्मानमनुभवतीत्यत्र किमयं स्वाश्रयदोषःपरमार्थभूतः, उतपरमार्थभूतः, इति विवेचनीयमित्यादिना ।  \nआरम्भणाधिकरणे च व्यस्तृणीत ।।  \n।।इति शतदूषण्यामविद्यास्वरूपानुपपत्तिवादः एकचत्वारिंशः ।।41।।"
              },
              {
                "author": "Nrisimharaja",
                "commentary": "41 ---\nपूर्वसङ्गतिमभिप्रेत्यवादार्थं सङ्गृहणाति - अविद्याख्येति । ( +) रो नास्तीत्यर्थः इदमेवं भूतवाक्यार्थः । सामान्येन नपुंसक निर्देशः वेदान्ते प्रतिपाद्यन्तइत्यर्थः । तमश्शमयत्वित्युक्त्या ज्ञानस्य भगवदुपासनानिवर्त्यत्व मुक्तं तेन सत्यत्वं सिद्धमिति वादार्थसूचनं । ननु सहकारिवशाद्भ्रमः उत्पन्ने तत्वज्ञाने सहकारिणो निवृत्तौ न भ्रमोत्पाद इति शङ्कते सहकारीति । ब्रह्मणि सत्यपि सहकार्यभावे भ्रमानुत्पत्तेस्तत्सत्वे च भ्रमोत्पत्तेरत्वयव्यतिरेकाभ्यां सहकारित्वेनाभिमतस्यैव दोषत्वं युक्तं न ब्रह्मण इत्याहः - तर्हीति । विकल्पेनानुपपत्तिरिति तृतीया समासः । यद्वाविकल्प्यत इति विकल्पः । विकल्पितयोः कोट्योरनुपपत्तिरित्यर्थः । दुर्वारेति । ब्रह्मव्यतिरिक्तस्यत्वित्यादिना । वक्ष्यमाणदोषोऽपारमार्थ्ये प्रसज्यत इति भावः । वैयर्थ्यप्रसङ्गादिति । न च परिणाम्यर्थः । तदुपादानमभावस्य भावपरिणामत्ववद्भाव परिणामित्वस्याप्यविरोधादिति भावः । किं प्रागभावो ब्रह्मस्वरूपमेव उत तदतिरिक्त इति विकल्पमभिप्रेत्याद्ये दोषमाहः - तस्य चेति । तथा च शून्यवादप्रसङ्ग इति भावः । द्वितीये दोषमाह ब्रह्मव्यतिरिक्तस्येति । तथा च मिथ्याभूतप्रागभावाध्यास हेतुर्दोषो नान्य इति भावः । इष्टापत्तिं परिहरतिः - ब्रह्मणश्चेति । तस्येति । प्रागभावस्येत्यर्थः । दोषे सति ज्ञानप्रागभावाध्यासस्य तत्वज्ञानोत्पत्तिसमये आवश्यकतयाप्रागभाव ( ) प्रागभावप्रतियोगिनोरेककालीनत्वायोगात्तत्वज्ञानं न स्यादिति भावः । अपरमार्थभावरूपेति । अविद्याया ज्ञानविरोधिन्या मिथअयात्वात्तदर्शनहेतुदोषत्वं ब्रह्मण इति तस्य नित्यतया तत्वज्ञानसमयेप्यविद्याध्यासस्यावश्यकत्वे वि ( ) तत्वज्ञानं नोत्पद्यत इत्यर्थः । न च तत्वज्ञानसामग्रयाऽविद्याध्यासप्रतिबन्ध इति वक्तुं शक्यं । तथा सति मुक्तिकाले अविद्याध्यासप्रसङ्गादिति भावः । नन्वविद्याप्रागभावयोरनादित्वात्तदध्यासस्याप्यनादितया न तत्र दोषापेक्षेति शङ्कते । तयोरिति - अविद्याप्रगभावयोरित्यर्थः । न पुनरिति । अध्यासप्रवाहस्यानादित्वेऽपि न स्वरूपतोऽनादित्वं वक्तुं शक्यमिति भावः । निबन्धनं - कारणं । अन्यथेति । दोषाजन्यज्ञानस्य तत्वविषयत्वादित भावः । नन्वविद्याध्यासे ब्रह्म न दोषः । किन्त्वन्यः । तच्च तत्वज्ञानान्निवर्ततं इति न नित्यमविद्याध्यासप्रसङ्ग इत्यत्राहः - दोषस्येति । निर्वाहकान्तर नैरपेक्ष्यमेव स्व निर्वाहकत्वमित्यभिप्रायेणाहः - नेति । ननु मिथ्यार्थस्य दोषं विना अधअयासाऽयोगात्प्रपञ्चाध्यासे तत्तदर्थानामेव दोषत्वे गौरवादविद्याया एव स्वपरनिर्वाहकतया दोषोङ्गीकार्य इति शङ्कतेः - मिथ्यार्थस्येति । तत्तदर्थानामेव \"धर्मिकल्पनाद्वरं धर्मकल्पनेति न्यायेन दोषत्वकल्पनं युक्तमित्यभिप्रायेण परिहरतिः - अविद्यादेरिवेति । स्वस्यैवेति । अविद्यायास्तु स्वाध्यासहेतुत्वमगत्याकल्प्यते प्रपञ्चेत्वविद्याया दोषत्वसम्भवान्नागतिरिति भावः । अविशेषादेकत्वादित्यर्थः अनाद्यविद्याध्यास इति । भवदङ्गीकृत इति शेषः । अविद्याध्यासे अविद्याया एवत्वया हेतुत्वस्याङ्गीकारादध्यासोत्पत्त्योस्त्वयेव भेदो दर्शित इति भावः । नन्वविद्याया अध्यस्तत्वमेव नेष्यत इत्यत्राहः - नहीति । नन्वविद्याया अध्यस्तत्वे स्वस्य दोषत्वमित्यत्राहः - न चेति । अभ्युपगमविरोधमुक्तवार्थ विरोधमप्याहः - न च सेति । प्रपञ्चेति । प्रपञ्चवदेवं स्वव्यतिरिक्त दोषापेक्षत्व प्रसङ्गादित्यर्थः । इष्टापत्तिमाशङ्क्याहः - तथा चेति । यथा अविद्यान्तरेणाध्यस्यते एवं प्रपञ्चान्तर्गतो दोषः । क्लप्ततया लघुत्वेनादोषत्वादनियमतोऽपि स्वस्यकारणादेवाध्यासस्य न्याय्यत्वादन्यथाविस्थिता विद्यापरम्पराकल्पनागौरवं एवमध्यासोत्पत्त्येर्विशेषस्साधितः । इदानीमविशेषाभ्युपगमेऽपि स्वस्य स्वाध्यासदोषत्वाङ्गीकाराहध्यासोत्पत्त्योविशेषत्स्वस्य स्वोत्पत्तिकरणत्वमपि सिद्धेदित्याहः - अध्यासोत्वत्त्योरिति । अनादित्वान्नदोषापेक्षेति शङ्कयाः परिहारान्तरमाहः - यदीति । पूर्वापरकालयोर्हेत्वधिकरणत्वतदनधिकरणत्वरूपवैषण्याभावादित्यर्थः । निवृत्तित्वादिति । मुक्तिकालेऽविद्यारूपविरहविषयान्नाविशेषादिति भावः । भवत्पक्ष इति । मिथ्यावस्तुनः ( ) प्रतिभासमानतया प्रकाशानिवृत्तौ तन्निवृत्त्ययोगात्तत्कृतवैषम्यमपि स्यादिति भावः । तयोरिति अध्यासाध्यासमाननिवृत्त्योरैक्याद्वासमानकालीनत्वाद्वा न साध्यसाधनभाव इत्यर्थः । एवमर्थाभावादप्रकाशमानमाशङ्क्य परिहरतिः - तत्वज्ञानोदयादिति । इष्टापत्तिं परिहरतिः - तथा चेति । विराडिति केशोंड्कादिभ्रमे हेतुत्वदर्शनादित्यर्थः । विशेषाग्रहादेरिति । सत्वादिगुणविशेषोन्मेषकाले तत्तत्सृष्टयादिकार्याणि नियमेनस्युरिति भावः । कल्पितेति । आतत्वज्ञानमितिच्छेदः । प्रवाहरूपेणानादिभूतानि आतत्वज्ञानमनुवर्तमानानि प्रातिस्विकेनरूपेण तत्तत्कालनियतानि घटादिकार्याणि सत्वादुन्मेषमात्रान्नसिद्धयेरन्निति भावः । तत्राभावपक्ष इत्यर्थः । घटाद्युत्तरविवर्तानां मृत्पिण्डादिपूर्वपूर्वविवर्तसापेक्षितत्वात्तत्तन्मृत्पिण्डादिरूपेण निवृत्ताविद्यैव तत्तद्घटादिरूपेण विवर्तत इति प्रतिनियतकार्यसम्भव इति चोदयतिः - विवर्तपारम्पर्यादिति । नत्वभावस्येति विवर्तपारम्पर्यमिति शेषः । तत्कार्याव्येवेति । ये ( )त्पत्तिकानीत्यर्थः । उक्तेति । नियताधअयाससम्भवादित्यर्थः । तदेवोपपादयतिः - स्वरूपत्वेति । परम्परयाः स्वरूपत्वं हि परम्परान्तर्गतानां तदभेद एवेति नियामकत्वेनाभिमतानामपि सर्वेषां घटादीनां सर्वदा ध्यासप्रसङ्ग इत्यर्थः । निर्वाह्यस्यैवेति । कार्यक्रमनियामकप्रश्ने क्रमविशेषविशिष्ट कार्यस्यैव नियामकत्वोक्तावात्माश्रय इत्यर्थः । मिथ्यात्वेपीति । प्रतिनियताध्यास नियामत्वेनाङ्गीकृतायाः ववर्तपरम्परायाः क्रमिककार्यघटितत्वात्कार्यक्रमेऽपि विवर्तपरम्परांतरापेक्षायामनवस्था प्रसङ्गादित्यर्थः । ननु परम्परात्मकसमुदायस्य न समुदायरूपेण नियामकत्वं येनोक्तदोषस्यात्किन्तु पूर्वपूर्वविवर्तविशेषस्योत्तरोत्तर विशेषहेतुत्वमिति शङ्कतेः - पूर्वेति । ब्रह्मपरिणामानामिति ( ) शरीरकब्रह्मपरिणामानामित्यर्थः । प्रकृतिपरिणामानामितिसाक्षाद्विकाराभिप्रायेण । केचित्तु - यादवसाङ्ख्यमतानसारेणोक्तरीत्याह तदेवोपपादयतिः - ब्रह्मण्येवेति ।तर्हीति । पिण्डत्वाद्यवस्थाविशेषातिरिक्त ( ++)पिण्डत्वाद्यवस्थान एवोत्तरावस्थासिद्धेरित्यर्थः । प्रत्यक्षेति । पिण्डघटाद्यवस्थाव्यतिरेकेणातुगतस्य द्रव्यस्यदर्शनान्मृदाद्यवस्थाव्यतिरेकेण त्रिगुणात्मिकायाः प्रकृतेः श्रुत्यादिसिद्धत्वादित्यर्थः । तद्विषयेति । अविद्याविषयेत्यर्थः । अध्यासाधिष्ठानतया स्वीकारइत्यत आहः । न तथा निरधिष्ठानेति । अपरमार्थ भूततयेति । स्वयमधिष्ठानान्तरमपेक्षमाणा कथमधिष्ठानंस्याद्यदितस्या अधिष्ठानान्तरमस्ति तदेवाधिष्ठानं स्यादित्यर्थः । नन्वविद्या( +) नाधिष्ठानापेक्षेतिचेत्तत्राहः - तथा सतीति । अधिष्ठानार्थं ब्रह्मणोनपेक्षणादित्यर्थः । श्रुतिबलादिति । \"नित्या सततविक्रिया'' \"अजामेकां लोहितशुक्लकृष्णां बह्वीं प्रजां जनयन्तीसरूपां'' इत्यादिश्रुतिर्विवक्षिता । (नित्य( +) स्वेन सत्यत्वप्रतिपादकत्वमिति भावः । किञ्चाविद्याप्रकाशानिरूपणादप्यविद्या न सिद्धयतीत्याहः - किञ्चेति । निरूपाख्यत्वं - प्रकाशाविषयत्वं तस्याः अविद्यायाः तस्य ब्रह्मणः स्वप्रकाशत्वेनेति । चैतन्याविषयत्वे नेति मिथ्या ( +)श्यत्वाभावादिति भावः । तयोरविद्याया ब्रह्मणश्चेत्यर्थः । अन्योन्याश्रयमुपपादयतिः - प्रकाशाध्यासस्येति । अविद्यानिबन्धनत्वादित्यर्थः - तस्याश्चाविद्यायाः प्रकाशाधीनसिद्धिकत्वादिति । अध्यस्तस्याध्यासात्प्रागसिद्धेरित्यर्थः । ननु प्रपञ्चस्यादिमत्वादहेतुकत्वमयुक्तमविद्याप्रकाशस्यानादित्वात्तद्युज्यत इत्यत्राहः - आदिमदिति । अप्रयोजकत्वोक्तेरिति । अनादित्वेऽपि कारणापेक्षापरिहर्तुं शक्यत इत्यत्रेत्यर्थः । निर्दोषेति । दोषमन्तरेण प्रकाशमानस्य ब्रह्मवत्सत्यत्वप्रसङ्ग इत्यादिनोक्तदोषाविवक्षिताः । अविद्याङ्गीकारपक्षोनायमन्योन्याश्रयः पूर्वपूर्वाविद्याया उत्तरोत्तरप्रकाशोपपादनसम्भवादित्यत्राहः - एतेनेति । एतद्विवृणोतिः - प्रपञ्चेति । कार्यानुपपत्त्यभावेऽपि प्रमाणबलात्स्वीक्रियत इत्यत्राहः - उपलम्भादिति । किञ्चेति । यद्यपि जीवाश्रितत्व ब्रह्माश्रितत्वनिरासवादे अविद्याश्रयखण्डनं कृतं तथापि विशेषान्तरं वक्तुं पुनः प्रसञ्जनमिति ध्येयं । स्वतन्त्रोऽन्य इति ब्रह्मानाश्रय इत्यर्थः । अन्यतरेति । शुद्धिर्वा अशुद्धिर्वेत्यर्थः । मिथ्यात्वमभावःप्रतिभासस्सत्यो मिथ्योवा न द्वितीय इत्याहः - मिथ्यात्व इति । प्रथम आह तत्सत्यत्वेति । मिथ्यात्वीपीति ।व्यावहारिकसत्यस्य विद्यमानत्वादपुरुषार्थत्वात्तन्निवृत्तिः पुरुषार्थेति भावः । तर्हीति । ब्रह्मणो हेयसम्बन्धाङ्गीकारे तस्य निरवद्यत्व प्रतिपादकानां वह्वीनां श्रुतीनां तदुपबृहक बहुस्मृतीति हासपुराणानामप्रामाण्यप्रसञ्जने हेयसम्बन्धस्य मिथ्यात्वेनाप्रामाण्यं परिहरसि तस्य यदि सत्वमङ्गीकरोषि तदा यादृशत्व विशिष्टाशुद्धिर्लोके तादृशीं ब्रह्मण्यप्यङ्गीकृतैवेति तच्छृतिप्रामाण्योपपादन - मुपच्छन्दमात्रमेवेत्यर्थः । उभयमिथ्यात्व इति । उभयविरोधोदोषः । अपसिद्धान्त निवृत्ति नैरपेक्ष्यं चेत्यर्थः ।व्याघातदयश्चेति । शुद्धयशुद्धयोर्भावाभावात्मकयोस्समानसत्ताकयोर्विरोध इत्यर्थः ।उभयोभिन्न सत्ताकत्वे च यद्यशुद्धे व्यावहारिकत्वं शुद्धेश्च प्रातिभासिकत्वमिष्यते तदा ब्रह्मणश्शुद्धिप्रतिपादकवेदा प्रामाण्यं स्यात् । यद्यशुद्धेः प्रातिभासिकत्वं शुद्धेव्यावहारिकत्वं तदासंसारस्य प्रातिभासिकत्वप्रसङ्ग इत्यादि दूषणान्यादि शब्दार्थः । नापीति । उपहितं ब्रह्मैवाद्याश्रयइत्यत्र किं उपाधिरविद्यान्तरं उतान्यः । उभयथापि सत्यत्वाङ्गीकारेऽपसिद्धान्तः । मिथ्यात्वे तु निराश्रयत्वे सत्यत्वापपत्त्या स्वाश्रयत्वेवाच्ये आश्रयान्तरऽसम्भवाद्ब्रह्माश्रयत्वे सत्ये केवलब्रह्मणाश्शुद्धिविरोधेन तदा ( )श्रयासम्भवा - दुपहितस्यैव तदुपाध्याश्रयत्वे वाच्ये तदुपाध्याश्रयत्वमपि पूर्ववदुपाध्यन्तरति - रोहितस्यैवेत्यनवस्थास्यादेतत्वरिहारार्थं स्वस्यैवोपाधित्वे उच्यमाने स्वस्मिन्नपि स्ववृत्त्यापत्त्या विरोध इत्यर्थः । यदि ( +) उपाधिर्विशेषणं तदा तस्य संसारित्व प्रसङ्गः । यदि चोपलक्षणं ब्रह्मण एव सावद्यत्वादिप्रसङ्गइत्यादिरादिपदग्राह्यः । ब्रह्माज्ञान वादादित्यादिपदेन जीवाज्ञानपादादिपरित्यागः । तदज्ञाननिवृत्त्यर्थं पाद्यनुपपत्तिश्च विवक्षिता । तस्यापीति । स्वतन्त्रस्याप्यद्वितीयत्वभयादध्यस्तत्वं वक्तव्यमित्यधिष्ठानतया स्वतन्त्रोऽन्यो वाच्य इत्यनवस्था । तस्यस्वयमेव चेदधिष्ठानमात्राश्रयः पर न्योन्याश्रय इत्यर्थः । आश्रयाश्रयित्वयोरिति । भेदघटितत्वादाश्रयाश्रयिभावयोः स्वाभाविकभेदाभाव आैपधिको वक्तव्य इति भावः । कथं तर्हि \"स्वेमहिम्नि प्रतिष्ठित' (छां.7.24.1) इति श्रुतिरित्यत्राहः - आश्रयान्तरेति । आधार ( ) प्रयोजकाकारयोर्धमयोरप्यविरोधे द्रव्यत्ववृक्षत्वयोरिव कपिसंयोगतदभावयोरिव प्रयोजकत्वा सम्भवाद्विरोधे वाच्यतयोरप्येकाश्रयत्वयोपाध्यन्तरं कल्पनीयमित्यनवस्थेत्यर्थः । नन्वाधारात्येयत्व प्रयोजकाकारयोः परस्पर तादात्म्या ( ) धा एकत्र वृत्त्यनुपपत्तेस्तन्निर्वाह्ययोरप्याधारत्वाधेयत्वयोरप्येकत्र सम्भवान्नानवस्थेत्याशङ्कामन्द्य परिहरतिः - आद्येयाकारेति । आद्येयाकारःअधेयत्व प्रयोजकाकारइत्यर्थः । तस्य आधारत्वप्रयोजकाकारस्येत्यर्थः । स्वाधेयत्वमविद्यानिष्ठत्वमित्यर्थः । आश्रयत्वाधिष्ठानत्वयोर्भेदाभिप्रायेणशङ्कतेः - ननु मिथ्याभूताया इति । ब्रह्मण एव अधिष्ठानत्वसम्भवादिति भावः । भवत्पक्ष इति । आश्रयत्वाधिष्ठानयो - भेदाश्रयत्वाभावेऽधिष्ठानयोर्भेदादाश्रयत्वाभावेऽधिष्ठानत्वमपिन स्यादधिष्ठानत्वे जडत्वाद्यशुद्धयाश्रय - घटादिष्विव शुद्धिविरोधादुस्त्यज इति भावः । एकदेशिमते नाहः - घटादिति । अन्यथेति । यत्र यद ध्यस्तं न भवति तत्र तत्स्वात्यन्ता भाव समानाधिकरणं न भवतीति व्याप्त्या तत्र तस्य मिथ्यात्वासम्भवादिति भावः अविद्याध्यासोऽविद्याप्रतीतिः । तस्याप्यविद्याकार्यत्वातत्पूर्वमविद्याया अभावादविद्याप्रतीतिरेव ( )दित्याहः - किञ्चेति । तदपत्यत्वं तत्कार्यत्वं तत्कार्यस्य च तदध्यासस्वरूपत्वमनुपपन्नं कार्यपूर्वकाले तदध्यासासम्भवेनाविद्यास्वरूपस्यैवासिद्धिप्रसङ्गादाध्यासिकस्याविद्यासकल एव नियतसत्ताकत्वादित्यर्थः । अन्यथेति । अविद्याकार्यत्वाभावेऽपि काल्पनिकत्वे तन्मूलदोषान्तरं वाच्यं । तदध्यासस्यापि काल्पनिकत्वे तत्रापि दोषान्तरमित्यनवस्थेत्यर्थः । न च तत इति । अविद्याप्रतीतिरित्यनुषङ्गः । अन्तःकरणःविवृत्यपेक्षयेत्यर्थः । सा किं ( ) रूपा उतान्येति विकल्पमभिप्रेत्याद्य आह तस्या इति । काल्पनिकत्वाङ्गीकारादिति भावः । द्वितीय आहः - तदतिरिक्तसंविदन्तरेति । संविदन्तरं संविद्विशेषः । यद्वान्यत्वेति । अन्यत्वानन्यत्वान्यतरमात्रसहचरितत्वेन गृहीतरूपान्यरूपेणत्यर्थः । नहीति । प्रकाशइत्यर्थः । स्वभावनिह्नवस्साधारण धर्मप्रतीतिः । तत्प्रतीतौप्रकाशात्मकब्रह्मस्वरूपमेव न स्यात्तथाच तदधीनसत्ताकं किमपि न स्यात् स्वभावस्य स्वानतिरेकादिति भावः । प्राप्यनिवर्त्याया इति ।( )त्यर्थः । विभाषापः - इत्याप्नोतेर्णिचोऽयादेशा - भावपक्षेरूपं । तेन निवर्तन क्रियया समानकर्तृत्वे सिद्धिः । आत्माह्यध्यसन्न विद्यां प्रापयति ज्ञानेन निवर्तयति च पूर्वं प्राप्यनिवर्ततेत्यर्थः । अविद्या ( ) इति स्वरूपेणैव प्रकाशेऽनर्थत्वादेर - प्रकाशात्प्रकाशाधीन सिद्धिकस्य तस्य प्रकाशाभावे चासिद्धेस्तत्वज्ञानात्प्रागनर्थसम्बन्धः ।तदुत्तरंमनर्थनिवृत्तिरिति वैषम्यस्य निवृत्तिप्रसङ्गात्तदर्थशास्त्र वैयर्थ्यमित्यर्थः । क्वचित्तु ( )त इति पाठो दृश्यते स तु प्रमादकृतः अपवर्गशब्दा वा तदर्थः प्रवृत्ति परः । समुच्चयस्त्विति । धर्मद्वयस्यैकाधिकरण्यमभेदाध्यासेन सन युक्तो भावाभावयोरिवेत्यर्थः । ननु जडाजडयो ( ) समुच्चय इत्यत्राहः - अन्यथेति । स्वभावतो विरोधाभावे शुक्तिरजतादावपि शुक्तिज्ञानादज्ञाननिवृत्तिस्यादिति तिरोधानादिभङ्गेषूक्तमिति भावः । अन्यत्रशब्दशास्त्रपरः । शास्त्रेणालमित्यप्याहुः । उभय ति) कोटिद्वयोक्तमित्यर्थः । ननु ब्रह्म विद्ययोरसाधारणंरूपद्वयं तयोर्विरोधश्च प्रतीयत एव न चैवं ब्रह्मण्यविद्याध्यासानुपपत्तिः । अधिष्ठानाध्यायमानयोरसाधारणाकारे प्रतीयमानाध्या ( )था शश्वतिकविरोधे आलोकेविद्यमाने संतमसदर्शनाच्चेति शङ्कतेः - स्यादेतदिति । मुखाध्यांसानन्तरं क्रियत इति शेषः । यथा चेति । अतिरस्कृतेति छेदः । यथा वेति । अयं च निवर्तकसन्निधानेऽपि निवर्त्यसद्भावमात्र दृष्टान्तः । अनपह्नुतोऽभय स्वभावयोरिति । प्रतीयमानभेदकधर्मविशिष्टयोरित्यर्थः । आसत्ति विशेषः । तादात्म्यध्यास इत्यर्थः । परिहरतिः - किमस्मानिति । किं शब्दः आक्षेपे । इच्छामात्रमेव न तु तत्फलसिद्धिरित्यर्थः । वर्णनावशेनेति । दृष्टान्तोपन्यासेनेत्यर्थः । क्वचित्किमस्मान्वर्णनावशेन वशीचिकीर्षसि मैवमित्यस्ति पाठः ।तदा किं शब्दः प्रश्नपरः । मैवं तथा कर्तुं न शक्यमित्यर्थः । वशीचिकीर्षतीत्यन्तं पूर्वपक्षिवाक्यमित्यप्याहुः । सर्वत्रेति । भेदग्रहोहि तादात्म्याध्यासं प्रत्येव विरोधीति तादात्म्याध्यासो न स्यान्नतु संसर्गाध्यासः । संसर्गाध्यासं प्रत्यसंसर्गस्यैव प्रतिबन्धाकतया भेदग्रहस्य प्रतिबन्धकत्वाभावात्तस्मिन् सत्यपि दर्पणं मुखस्य संसर्गाध्यासस्सम्भवति ( )ति नायं दृष्टान्त इत्यर्थः । ननु विरोधिभूतासंसर्गग्रहो सत्येवदर्पणे मुखसंसर्गाध्यास इव ब्रह्माविद्ययोर्भेदग्रहेप्य - भेदाध्यासोस्त्वित्यत्राहः - दर्पण इति । अन्तराळमसंसर्गः । नैरन्तर्य संसर्गः । यदि मुखदर्पणयोरसंसर्गग्रहो न स्यात्कथं दर्पणस्य मुखापेक्षया दूरस्थत्वग्रह इति शङ्कतेः - कथं तर्हीति । सान्तराळदर्पणग्रह इति । मुखासंसर्गविशिष्टदर्पणग्रह इत्यर्थः । अगृह्यमाणान्तराळेति । अगृह्यमाणदर्पणासंसर्गमुखस्वरूप ग्रह इत्यर्थः । तत एवेति । प्रतिस्रोतसा तेजः प्रवाहेण दर्पणासंसर्गस्य मुखग्रहेभावान्मुखग्रहणाच्च तेन दर्पणाभिप्रवृत्तनायनरश्मिजन्यज्ञानोपनीत दर्पणस्यमुखे संसर्गभ्रमो दर्पणे मुखमित्याकारकोजायत इत्यर्थः । यद्यपि दर्पणे मखासंसर्गग्रहे मुखे दर्पणासंसर्गग्रहेऽपि संसर्गज्ञानं न सम्भवति घटेघटग्रहवदिति भावः । अख्याति पक्षानुसारेणाहः व्यवहारमात्रमिति । किमिति । दृश्यत इत्यनुषङ्गः । अत्रत्विति । प्रथमप्रवृत्तनायरश्मिभिर्मुखासं सृष्टतया मुखज्ञानं भ्रमः । शैध्यातिदेशयातद्भेदाप्रतीतिरिति भावः । क्लप्तिरिति । भ्रम इत्यर्थः । विरोधगन्धः - अनुपपत्तिगव्दा इत्यर्थः । यथावाऽतिरस्कृतो भयस्वभावयोर्दीपकज्जळयोस्संभेद इत्यत्र यथा दीपकज्जळयोर्भेदेभासमानेप्य भेदोध्यस्यते - तथा त्रापीति विवक्षितं । उत यथा दीपकज्जकळयोर्विरुद्धयोरपि संसर्गस्तथेहापि विरुद्धयोरपि विद्याविद्ययोस्संसर्ग इत्येवं विकल्पमभि प्रेत्याद्यं दूषयतिः - तत्राध्यासेति । द्वितीयं दूषयतिः - वध्यधातकेति । वध्यघातकभावो निवर्त्यनिवर्तक भावः आदिशब्देनैकस्मिन् काले सहानवस्थानियमो विवक्षितः । ननु मूर्तयोस्समानदेशत्वविरोधेऽपि यथा दीपकज्जलयोस्समानदेशत्वमेवमिहापि निवर्त्य - निवर्तक्योस्सामान्यतो विरोधेसत्यपि विद्याविद्ययोरविरोधोस्त्वित्यत्राहः - मूर्तयोरिति । विरोधः उपपत्तिः ।समानदेशत्वं दीपकज्जळयोर्नास्त्येवेत्यर्थः । आलोकेति । यद्यप्यालोकसंतमसयोः निवर्तकभावोस्त्येव तथापि समानदेशत्वेनैव । तथा च भिन्नदेशस्थस्यानिवर्तकत्वात्सामीप्यलक्षणस्संसर्ग उपपद्यत इति भावः । ननु ब्रह्माविद्ययोरपि सादेश्य एव विरोदा इदानीं च परस्परं समीपदेशत्वा ( ) न चेति । आदिपदेन परस्परावच्छिन्नात्यन्ताभाव प्रतियोगित्वादि गृह्यतेः - परिच्छिन्नत्वादीति । मिथ्यात्वादिति किंञ्च स्यादिति भावः । अविद्याब्रह्मासत्तिरविद्या ब्रह्मणोरा सत्तिस्तादात्म्याध्यासः । एवमविद्या ब्रह्मात्मना प्रकाशत इति पक्षो दूषितः । द्वितीयतृतीयपक्षौ दूषयन् सर्वत्र दूषणान्तरमपि गृह्णातिः - एवमन्यापीति । मिथ्यापदार्थस्याधिष्ठानसत्यमेव सत्वमिति तवसिद्धान्तः । तच्च तादात्म्यध्यास एव स्यात्ततश्च ब्रह्मण्य( )स्तदन्यत्वेन प्रकाशमानायास्तादात्म्येनाध्यासाभावे व्यावहारिकत्व प्रातिभासिकत्वयोरयोगात्पारमार्थित्वं स्यात् । साधारणाकारेणभाने सत्ताप्रतीतिर्नस्यात् तस्या असाधारणत्वात् । किञ्चाविद्याया व्यावहारिकत्वे प्रातिभासिकरजतोत्पत्तिर्नस्यात् । प्रातिभासिकत्वे व्यावहारिकघटाद्युत्पत्तिर्नस्यत् । असरूपादप्यसरूपोक्तावभआव एवाविद्यास्यादभावादपि भावपरिणामे बाधकाभाव इत्यादीनिपरश्शतानि दूषणानि प्राप्नुवन्तीत्यर्थः । ( ) पन्नानिमिथ्याभूता तर्हि भवदुक्ताधिष्ठानानङ्गीकरेऽध्यासो न स्यात् अध्यासार्थंब्रह्मसदित्यङ्गीकार्येमिति ब्रह्मसाधनं न स्यादित्याहः - हन्तेति । अविद्यास्वरूपमपि दुर्घटं चेत्परपक्ष विजय एव स्यादित्याहः - तर्ह्यस्माभिरिति ।\nवत्सकुलजलधिकौस्तुभनृसिंहगुरुसुतेन सिंहदेवेन कृतायां शतदूषणीटीकायां एकचत्वारिंशो वादस्समाप्तः ।।"
              }
            ]
          },
          {
            "verse_number": 42,
            "original_text": "42 मायाऽविद्याविभागभङ्गवादः",
            "commentaries": [
              {
                "author": "Vedanta Desika (original text)",
                "commentary": "42 ---\n \n  \"42 मायाऽविद्याविभागभङ्गवादः\" \n।।अथ मायाविद्याविभागभङ्गवादः द्विचत्वारिंशः ।।42।।  \nय एको दुर्लङ्घ्यत्रिगुणनिजमायानिगलितैर्विचित्रैः क्षेत्रज्ञैर्विहरति सोजासहचरः ।  \n\nजगत्सर्गक्षेमक्षपणपरिकर्मीणमहिमा दयालुर्देवोऽसौ तुरगवदनस्तारयतु नः ।।  \nये तु ब्रह्मणो दोषं परिजिहीर्षन्तः ब्रह्माज्ञानं मायशब्देनोपचरन्ति, तान्प्रति ब्रूमः, मायाविद्ययोः को विशेष इति ।  \nपरव्यामोहनहेतुर्माया, स्वव्यामोहनहेतुरविद्येति चेत्, किं परेषामदर्शनेऽपि तद्धामोहनम्? उत तद्दर्शने? न प्रथमः, असंभवात्; न हि मायाविनः परानपश्यन्तस्तन्मोहनमिच्छन्ति, मोहयन्ति वा; मायाविशब्दस्य परव्यामोहनाभिसन्धिमत्पुरुषविशेषवाचित्वात् ।  \nअन्यथा मोहनहेतूनां मणिमन्त्रौषधीनामपि मायावित्वप्रसङ्गात् ।  \nनापि द्वितीयः, तद्धि परदर्शनं ब्रह्मणः किं स्वभावतः? उताज्ञानेन? अथ तयैव मायया? नाद्यः, निर्दोषदर्शनविषयतया परेषां सत्यत्वप्रसङ्गात्; ब्रह्मणि ज्ञातृत्वस्य स्वाभाविकत्वप्रसङ्गाच्च ।  \nन द्वितीयः, ब्रह्माज्ञानवादावतारात् ।  \nतथा (च) सति तेनैवाज्ञानेन सर्वसंभवे तद्धतिरिक्तमायाभ्युपगमानुपपत्तिश्च ।  \nन च तृतीयः, परेषु दृष्टेषु तन्मोहनमात्रोपकरणत्वान्मायायाः परदर्शनहेतुत्वायोगात् ।  \nअथ ब्रह्मगतायाः मायायास्त्वयमतिशयो धर्मिग्राहकसिद्धः यत्परदर्शनतद्धामोहनयोर्हेतुत्वमिति चेन्न; मिथ्याभूतपरदर्शनहेतुत्वांशेन तस्या एवाविद्यात्वस्यापि दुर्वारत्वात् ।  \n\nअथ मन्यसे, विपरीतदर्शनहेतुरविद्या, यथा शुक्तिरजतादिदर्शनहेतुः, माया तु न ब्रह्मणोविपरीत दर्शनहेतुः,मिथ्याभूतस्य ब्रह्मव्यतिरिक्तस्य मिथ्यात्वेनैव बोधनात्; नहि शुक्तिरजतमिथ्यात्वग्राहकस्या विद्यात्वम्, तथा सति बाधकज्ञानानां सर्वेषामप्यविद्यामूलत्वप्रसङ्गात्; भवदभिमतसर्वज्ञस्यापि सर्वेषां जीवानां भ्रमस्वरूपं विजानतस्तत्तद्भ्रमविषयैस्सह तत्तद्भ्रमग्रहणादविद्यावत्त्वप्रसङ्गात्; न हि निर्विषयज्ञानग्रहणं संभवति; न चेश्वरस्य भ्रमानभिज्ञता, असर्वज्ञत्वप्रसङ्गात्; आश्रितव्यामोहनिबर्हणार्थप्रवृत्तिशून्यत्वप्रसङ्गाच्च ।  \nअतो मिथ्याभूतं ब्रह्मव्यतिरिक्तं मिथ्यात्वेनैव बोधयन्ती ब्रह्मणो माया नाविद्येति; तदप्यसारम् ।  \nकिमिदं ब्रह्म स्वव्यतिरिक्तं मिथ्याभूतं स्वभ्रमसिद्धतया मिथ्यात्वेन, उत परभ्रमसिद्धतया ब्रह्म पश्यतीति चेन्न; परान्तरस्वीकरणेऽनवस्थानात् ।  \nतेषामेव परेषां भ्रमेण तत्सिद्धत्वदर्शनेऽपि तथाविधविशिष्टपरदर्शने स्वस्याविद्यापेक्षणात् ।  \nनहि बन्ध्यासुतभ्रमसिद्धो बन्ध्यासुत इति ज्ञाने बन्ध्यासुतस्यैव भ्रमः, न तु तद्विज्ञातुरिति वक्तुं शक्यम् ।  \nन च तृतीयः, भ्रमसिद्धत्वाज्ञाने मिथ्यात्वस्य दुर्ग्रहत्वात् ।  \nन ह्यसत्त्वमात्रं मिथ्यात्वम्, अपि तु स्वात्यन्ताभावसमानाधिकरणतया प्रतीयमानत्वादिकम् ।  \nपरेषां मिथ्यात्वदर्शने च न ब्रह्मणः परव्यामोहनेच्छा संभवति; न हि प्रतिबिम्बवन्ध्यासुतचित्रपुरुषादीनां व्यामोहनाय मायाविनोऽपि मायां प्रयुञ्चते; प्रयुञ्जाना वा कथं स्वयमनुन्मत्ताः स्युः ।  \nआहुश्च - \\*अचेतनेषु मायावी मायामोचक एव वा ।  \nउभावुन्मत्तपदवीमश्नुवाते मनीषिणाम् ।। इति ।  \nततश्च ब्रह्मापि मिथ्यात्वेनावधारितपरव्यामोहनार्थं मायां प्रयुञ्जानमुन्मत्तपर्यायमिव स्यादिति तदेव ब्रह्माज्ञानम् ।  \nअथ स्यात् - यद्यपि   \nपरव्यामोहने परदर्शनमवश्यंभावि, मिथ्याभूतपरदर्शनं च न दोषमन्तरेण; तथाऽपि नात्र ब्रह्मणःपरदर्शनहेतोर्मायाख्यदोषस्याविद्यात्वम्, अपुरुषार्थापरमार्थदर्शन हेतुरविद्येति तल्लक्षणात्; ब्रह्मणस्तु व्यामोहनीयान् परान् प्रकाशयन्त्यपि माया नापुरुषार्थतया प्रकाशयति, स्वप्नसिद्ध (भोगो) लीलोपकरणादिवत्पुरुषार्थतयैव प्रकाशयति, अतस्तस्या नाविद्यात्वमिति; तदपि न, पुरुषार्थहेतोर्दोषत्वाभावात् ।  \nदोषत्वे त्वपुरुषार्थतान्वयस्यावर्जनीयत्वात् ।  \nन ह्यनिष्टं किंचिदनन्तर्भाव्य क्वचिदपि दोषत्ववर्णनम्, अन्यथा तत्तत्सामग्र्या तत्तत्कार्योत्पत्तौ सर्वेषां कारणानां दोषत्वमेव वा गुणत्वमेव वा स्यादिति गुणदोषविभागाभावप्रसङ्गात् ।  \n\nननु किमिहेष्टानिष्टचिन्तनेन? स्वाभाविकाकारो गुणः, आैपधिकाकारस्तु दोषस्यात्, यथा द्विचन्द्रदर्शनदशायां चक्षुषस्तिमिरादि; नच द्विचन्द्रदर्शने कश्चिदपुरुषार्थस्पर्शः, इति चेत्; मैवम्, द्विचन्द्रदर्शनहेतोरपि पारम्पर्येणानिष्टमन्तर्भाव्यैव दोषत्ववर्णनात् ।  \nअन्यथा निधिदर्शनादिहेतोरञ्जनादेरप्य स्वाभाविकतया दोषत्वप्रसङ्गात् ।  \nयदि च द्विचन्द्रदर्शनहेतोर्दोषत्वमविद्यात्वं च न स्यात्, कथं तन्निरासाय प्रेक्षावन्तः प्रयस्यन्ते ।  \nन ह्यस्पृष्टानिष्टगन्धं किंचिद्विमृश्यकारिणां निरसनीयम् ।  \nमाभूत्तर्हि माया ब्रह्मणो दोषः, पुरुषार्थैकपर्यवसायितया गुण एव तु स्यादिति चेन्न; सा किमुच्छेदनीया न वा? पूर्वत्रापि किं ब्रह्मेच्छया, अन्यतो वा? यदि ब्रह्मेच्छया कथं पुरुषार्थैकपर्यवसायिता? न ह्यस्पृष्टानिष्टं निरसनीय मित्युक्तम् ।  \nन चान्यतस्तदुच्छेदः, ब्रह्ममायामोहितैरल्पज्ञानशक्तिभिः क्षेत्रज्ञैस्सर्वज्ञस्यापरिमित शक्तेर्ब्रह्मणोऽनन्तपुरुषार्थसाधिकायाः विश्वेन्द्रजालपिञ्छिकाया अपहर्तुमशक्यत्वात् ।  \nनच स्वतः कदाचिन्मायोच्छेदिनीति वाच्यम्; अहेतुकविनाशेन क्षणभङ्गापातात्; अविशेषादितः पूर्वमेव तदुच्छेदप्रसङ्गाच्च ।  \nततश्चानुच्छेदपक्षाविशेषे नित्यैव माया ब्रह्मस्वरूपानुबन्धिनी स्यात् ।  \nअस्तु मायायाःनित्यत्वम्, तथाऽपि न ब्रह्माज्ञानप्रसङ्ग इतीष्टप्रसङ्गत्वमेवेति चेन्न; ब्रह्मस्वरूपानुबन्धिनी हि माया किंब्रह्मवत्परमार्थभूता, उतापरमार्थभूता? नाद्यः,   \nअद्वैतपरतया युष्माभिरभ्युपेतैः श्रुतिशतैर्विरोधप्रसङ्गात्; अपसिद्धान्ताच्च ।  \nअथ पुनर्मायामपि ब्रह्मस्वरूपेऽन्तर्भाव्य श्रुतिविरोधादिकं परिजिहीर्षसि; तथा च सति ब्रह्मण एव मायाशब्देनोपचारात्तस्य च स्वमात्रप्रकाशचिन्मात्रवपुषः परदर्शनहेतुत्वाभावात्परव्यामोहनादिकमेव न स्यात् ।  \nपरदर्शनमपि ब्रह्मणः स्वभाव इति चेदिष्येत, हन्त जितं सगुणवादेन ।  \nनापि द्वितीयः, नित्यायास्तस्या मिथ्यात्वस्य साधयितुमशक्यत्वात् ।  \nन ह्यबाधितमपि मिथ्येति वक्तुं शक्यम्, बाधिताऽपि द्विचन्द्रादिबुद्धिवन्नित्यमनुवर्तत इति चेन्न; भवत्पक्षे बाधितानुवृत्त्यसम्भवस्योक्तत्वात् ।  \nनित्यस्यापि मिथ्यात्वे कथम् \\* अनाशी परमार्थश्च प्राज्ञैरभ्युपगम्यते इति पराशरादिवचनं निर्वक्ष्यसि? ब्रह्मणोऽपि मिथ्यात्वप्रसङ्गं कतं परिहरिष्यसि? अबाधादिति चेन्न; तत्रापि यत्किंचिद्बाधकस्य सुवचत्वात् ।  \nप्रमाणाप्रमाणविभागस्य त्वयैव शिथिलीकृतत्वात् ।  \n\nकिंचेयं माया परमार्थत्वेन ब्रह्मणःप्रकाशते? उतापरमार्थत्वेन? पूर्वत्र सिद्धं ब्रह्माज्ञानम् ।  \nउत्तरत्र कथं तया क्रीडितुमिच्छेत्? कथं च तन्मूलां मिथ्यात्वेनैव प्रतीयमानां क्रीडामभिनिविशेत? नहि क्रीडोपकरणानि तन्मूलां क्रीडां तदुभयप्रतिभासस्वरूपं चापरमार्थतया जानतां प्रेक्षावतां क्रीडारसो निष्पद्यते ।  \nबालोन्मत्तादयः कथं प्रतिबिम्बादिभिः क्रीडन्तीति चेन्न; तेषां तदानीं प्रतिबिम्बादेस्तत्प्रति भासस्य च मिथ्यात्वग्रहणभावात् ।  \nअस्त्विहापि बालादिवद्ब्रह्म, तथा च स्मरन्ति \\* बालः क्रीडनकैरिव, \\* क्रीडतो बालकस्येव चेष्टां तत्य निशामय इत्यादीति चेन्न; उन्मत्तवदीश्वरस्याविस्रम्भणीयत्वप्रसङ्गात्; स्वयं व्यामुह्यतः परव्यामोहनसामर्थ्यासंभवाच्च; मुमुक्षुभिरुपेक्ष्यत्वप्रसङ्गाच्च ।  \nबालकदृष्टान्तस्तर्हि कथमिति चेत्; सर्वथा सादृश्यस्य दृष्टान्तानङ्गत्वात् ।  \nअन्यथा बालत्वादेरपि प्रसङ्गात् ।  \nकिंच यस्य जीवब्रह्मणोद्वैतं तत्त्वम्, तस्य कथं जीवाज्ञाने ब्रह्माज्ञानं न स्यात्? अथ यदि जीवो ब्रह्मणस्तत्त्वतो भिन्नः, ततः कथमैक्यज्ञानान्मोक्ष इत्यादिकं घटेत? अतो यस्य मते माया सत्या, मायाविनश्च भगवतो न भ्रमः, व्यामोहनीयाश्च जीवाः परस्मादत्यन्तभिन्नाः सत्याश्च, परेण च यथावद्दृश्यन्ते, तस्यैव मायाविद्याविभागेन ब्रह्माज्ञानं सुपरिहरम्; न तु निर्विशे षैकचिन्मात्रवादिन इति ।।  \n।।इति शतदूषण्यां मायाविद्याविभागभङ्गवादः द्विचत्वारिंशः ।।42।।"
              },
              {
                "author": "Nrisimharaja",
                "commentary": "42 ---\nढ्ढेज्ञाृृपूर्वसङ्गत्यैव \"दैवीह्येषा गुणमयीमममाया दुरत्यया'' (श्री.भ.गी) इति प्रमाणसिद्धां प्रकृतिमेवमायां वदनर्थात्कर्मभ्रान्तिर्वा विद्येति ( ) त्वा परोक्त माया अविद्या विभागो न सम्भवतीति सूचनेन वादार्थं सङ्गृहणातिः य एक इति । मायेति । ब्रह्मजीवयोनिर्दोषत्व सदोषत्वनिर्वाहकत्वेनाभिमतयोः को विशेष इति पृच्छाम इत्यर्थः । परेति । मायावित्वेनाभि मतब्रह्मापेक्षया परोजीवः अविद्याश्रयत्वेनाभिमतो जीवः स्व शब्दार्थः । ऐन्द्रजालिकव्यामुग्धयोस्तथैव दर्शनादिति भावः । अन्यत्र तथा वैशम्य सत्वेऽपि प्रकृते तन्निराकर्तुं विकल्पयतिः - किमिति । ब्रह्मपरानदृष्टा व्यामोहयति ( ) उत परान् दृष्टेति विकल्पार्थः । नहीति । इच्छाया ज्ञानपूर्वकत्वनियमात्परव्यामोहनेच्छापर ज्ञानपूर्विक वेति भावः । परव्यामोहनेच्छात्वाभावेऽपि परव्यामोहकारित्वादेव ब्रह्मणो मायावित्वं तथा ( ) न परज्ञानावश्यं भाव इत्यत्राहः - मायावीति । अन्यथेति । न च व्यामोहहेतुमत्वं मायावित्वं न च तन्मात्रादाविति वाच्यं । मणिमन्त्राद्याश्रयभूतलाकाशादेरपि मायावित्वापत्तेरिति भावः । स्वाभाविकत्वेति । उपाध्यंतराप्रयुक्तत्वादिति भावः ब्रह्मज्ञानेति अज्ञानस्याश्रयं प्रत्येव मिथ्याभूतपरदर्शन हेतुत्वादिति भावः । तथा सतीति । ब्रह्मणो निर्दोषत्वसिद्धये हि माया कल्पनं । मायाङ्गीकारेऽपि परदर्शनार्थंमज्ञानस्यावश्यकत्वे निर्दोषत्वस्यभग्नत्वात्तत एव सर्वकार्योपपत्तेश्च माया कल्पनीयेत्यर्थः । परेष्विति ऐन्द्रजालिकादौ तथा दर्शनादिति भावः । धर्मिग्राहकेति । इन्द्रो मायाभिः पुरुरूप ईयते(बृ.4.7.19) इति श्रृतिरूपधर्मिग्राहकमानेन मायया नानात्वदर्शने हेतुत्वसिद्धिरित्यर्थः । मिथ्याभूतेति ।व्यामोहन हेतुत्वादिति भावः । विपरीतेति । सत्यतया मिथ्यात्वप्रतीतिहेतुरविद्येत्यर्थः । तथा सतीति । ततश्च तेषामपि बाध्यत्वप्रसङ्गेन बाध्यबाधक व्यवस्थानस्यादित्यर्थः । भवदभिमतेति । यद्यपि व्यधिकरणप्रकारत्वं नास्त्येव तथाप्यनिर्वचनीयविषयत्वं भ्रमत्वमित्यभिप्रायेणोक्तमिति भावः । नहीति । ग्रहणं साक्षात्कारः । ईश्वरज्ञानस्य साक्षात्कारत्वादि(++)श्चितेति निर्वहणं निर्वर्तनं तदर्थप्रवृत्तिश्चा निवर्तनीयमभ्रमज्ञानाभावेन सम्भवतीत्यर्थः । किमिदमिति । किं भ्रमसिद्धतया मिथ्येति जानाति उत परभ्रमसिद्धत्वादिदं मिथ्येति यद्वा भ्रम सिद्धत्वभगृहीत्वा मिथ्यामात्रं जानातीत्यर्थः । परभ्रमसिद्धतयेत्र्यत्र मिथ्यात्वेनेत्यनुषङ्गः । जानातीति सर्वत्र सम्बध्यते । पददर्शनं इति । तस्य मिथ्यार्थदर्शनादिति भावः । मिथ्याभूततया परानपि पश्यतीति न तस्य भ्रमत्वमिति न तदर्थं अविद्यास्वीकार इति शङ्कतेः - परानपीति । स्वस्व भ्रमसिद्धतयैव परेषां सर्वेषां दर्शनेनानवस्थेत्यत्राहः - तेषामेवेति । स्व भ्रमसिद्धेभ्यः परेभ्यः पूर्वं स्वभ्रमस्याभावत्तत्सिद्धत्वेन तद्भ्रमो विशिष्ट भ्रम इति तद्धेतुतया वि( ) स्यादित्यर्थः । तत्रदृष्टान्तः नहीति । भ्रमसिद्धत्वा ज्ञाने मिथ्यात्वज्ञानं न सम्भवतीत्येतत्प्रतिपादयतिः - नह्यसत्वमिति । स्वात्यन्तेति । स्वात्यन्ताभवेत्येतत्स्वरूपविशेषणं । वस्तुतस्तदधिकरणनिष्ठतयेत्यर्थः । तथा च वस्तुतः स्वात्यन्ताभावाधिकरणे प्रतीयमानत्वमित्यर्थः पर्यवस्यति । प्रतिपन्नोपाधौ निषेध प्रतियोगित्वमादिशब्दार्थः । तथाच तद्ग्राहकज्ञानस्य भ्रमत्वज्ञानाद्भावे उक्तमिथ्यत्वं दुर्गहमिति भावः । परेषामिति । मिथ्यात्वस्या भा( )ति भावः । परेषामिति । मिथ्यात्वस्या ( )ति भआवः । अचेत नेष्विति । अचेतन विषये भ्रामयामीति यः प्रवर्तते भ्रान्तिं मोचयामीति यः प्रवर्तते तावुभौमनीषिभिरुन्मत्ताविति विज्ञायते इत्यर्थः । मनीषिणामिति शेषत्वविवक्षायां \"माषाणामग्नि ( )वत् षष्ठी ।तथापीति ब्रह्मणोनंर्थावह दोष एव परिजिहीर्षत इति भावः । अपुरुषार्थतया शोकादिहेतुत्वेनत्यर्थः । नापुरुषार्थ तयेति । ब्रह्मणि तादृशमेव सत्यपि शोकाद्यभावादिति भावः । ननु भ्रान्तिरूपव ( )नस्य शोकहेतुत्वं स्यादित्याशङ्क्य नायं नियम इत्यत्राहः - स्वप्नसिद्धस्येति । लोकोपकरणं युवति चन्दनादि सुखसाधनमित्यर्थः । अन्यथेति । अनिष्टहेतुर्दोषः इष्टहेतुर्गुण इति हि गुणदोषविभागः । यदि यत्किञ्चिद्धेतुत्व ( )मात्रेण दोषत्वं वास्यात् तदा दोषएववा स्याद्गुण एव वा स्यादिति गुणदोषविभागो न स्यादित्यर्थः । ननु माभूदिष्टानिष्टहेतुत्वेन गुणदोषचिन्तनं किन्तु स्वाभाविकास्वाभाविकत्वेनैवानिष्ट हेतुत्वाभावेऽपि द्विचन्द्रादि काचादेर्दोषत्व दर्शनादिति शङ्कतेः - नन्विति । स्वाभाविकतया आगन्तुकतयेत्यर्थः । दोषत्वमिति । अनिष्टपर्यवसायित्वमित्यर्थः । प्रेक्षावन्तइति । प्रेक्षावत्प्रवृत्तेरिष्टानिष्ट प्राप्ति परिहारार्थत्वादिति भावः । ननु स्वतोऽनिष्टत्वाभा साधनत्वान्निवृत्त्यर्थं प्रवर्ततामित्यत्राहः - न हीति । सक्षाद्वा परम्परया वानिष्टत्वं निर्वतनीयता हेतुरिति भावः । ननु यद्यपुरुषार्थ पर्यवसानं दोषत्वेप्रयोजकं तर्हि न भ्रमहेतुत्वमा जनमिति । लीलारसहेतुतया ब्रह्मणोमायागुम एवास्त्विति शङ्कतेः - माभूदिति ।अन्यत इति । जीवेच्छयेत्यर्थः । ब्रह्ममायेति । सर्वज्ञस्सर्वशक्तिरीश्वरः स्वप्रयोजनपर्यवसायिन्यामायया परैरुच्छेदं न सहतेत्यन्यैस्तदभेदो शक्य इत्यर्थः । अस्तुमायायक्षण भङ्ग इत्यत्राहः - अविशेषादिति । ब्रह्मणो मिथ्यत्वं स्यादित्यर्थः । दोषान्तरमाहः - इतः पूर्वमिति परदर्शनमेव न स्यादिति व्यामोहहेतुत्वाभावान्मायात्वमुच्छिद्येतेति भावः । ब्रह्मस्वरूपेन्तर्भाव्येति । ब्रह्मस्वरूपमेवेत्युक्तवेत्यर्थः । किं ब्रह्मण एव परदर्शनरूपत्वमुच्यते उत परदर्शनानाश्रयत्वं नाद्य इत्याहः - तस्य चेति । परदर्शन हेतुत्वाभावादिति अनिर्मोक्षाय ( ) स्वतः परं दर्शनहेतुत्वाभावादित्यर्थः । द्वितीयं शङ्कतेः - परदर्शनमपीति । स्वभावो धर्मः । नित्यैव माया अपरमार्थभूतेति द्वितीयं पक्षदूषयतिः - नापिद्वितीय इति ।बाधितापि माया बाधितानुवृत्तिवशान्नित्यमनुवर्तते अतो नित्या परमार्थभूता चेति शङ्कतेः - बाधितापीति ।द्विचन्द्रधियोऽनुवृत्तिमात्रे दृष्टान्तता । नाशीति । चावधारणे । नाशरहितो नित्यइति यावत् । स परमार्थ एवेत्यर्थः । निर्वक्ष्यसिवहे लुट् । ब्रह्मणोऽपीति । ज्ञानानिवर्त्यत्वाभावेऽपि मिथ्यात्वे ब्रह्मणोऽपि किं न स्यादविशेषादिति भावः । अबाधादिति । ब्रह्मणः प्रपञ्चवन्निषेधाभावादित्यर्थः । किं बाधमात्राभआवो विवक्षितः उत प्रमाणेन बाधविरहः नाद्य इत्याहः - तत्रापीति । सर्वं शून्यमित्यादिवाक्यस्य सुवचत्वा - दित्यर्थः । द्वितीय आहः - प्रमाणेति । उभयोर्नित्यत्वाविशेषादुभयनिषेधस्यापि प्रामाण्यमप्रामाण्यं वा स्यादिति भावः । किञ्च पुरुषार्थतया प्रकाशयन्ति मायेत्युक्तमयुक्तमित्याहः - किञ्चेति । बालोन्मत्तादय ( +) यद्यपि प्रेक्षावतां क्रीडारसानुवृत्तावुक्तायां तदुपरिनेयं शङ्का तथापि क्रीडारसस्य समत्वाच्छङ्गावकाशइति भावः । अस्त्विति । माया यस्मात्कार्यस्य च स्वरूपेण प्रकाशाद्ब्रह्मणःक्रीडाभिनिवेशः तद्रसश्च सम्भवतीति भावः । भगवानेक इति । ब्रह्मणः क्रीडाप्रमाण सिद्धेत्याहः - बाल इति ।तस्य ब्रह्मणः इत्यर्थः । उन्मत्तवदिति । यथार्थदर्शित्व निश्चयाभावेनाप्तत्वसंशयादिति भावः । स्वयं व्यामुह्यत इति । स्वयंमुहयतएव गुरोस्त ( )देशेन परव्यामोहनिवर्तनमदृष्टमिति चेन्न । गुरोर्यद्यपि मोहमस्ति । तथापि समान विषयव्यामोहवतां तन्निवर्तनं शक्यमिति भावः । अस्तु को दोष इति चेत्तत्राहः - मुमुक्षुभि - रिति । प्रामाण्य निश्चयं विना बह्वायाससाध्य ( ) त्ययोगादिति भावः । सर्वथेति । क्रीडामात्रे दृष्टान्तः । यथा महानसस्य वह्निमत्वमात्रेऽन्यथा पर्वतस्यापि व्यञ्जनवत्व प्रसङ्गादिति भावः । अद्वैतमैक्यमित्यर्थः । इत्यादिकमित्यादिशब्देन वेदान्तानां तत्वावेदक्तवं विवक्षितं । स्व ( ) तु दुरूयाविद्याविद्यार्विभागेन दोष इत्याहः - अत इति ।\nवत्सकुलजलधिकौस्तुभनृसिंह गुरुसुतेन सिम्हदेवेन कृतायां शतदूषणीटीकायां द्विचत्वारिंशोवादस्समाप्तः ।।"
              }
            ]
          },
          {
            "verse_number": 43,
            "original_text": "43 निवर्तकानुपपत्तिवादः",
            "commentaries": [
              {
                "author": "Vedanta Desika (original text)",
                "commentary": "43 ---\n \n  \"43 निवर्तकानुपपत्तिवादः\" \nअथ निवर्तकानुपपत्तिवादः त्रिचत्वारिंशः ।।43।।  \nअनन्यानां पुंसामनवधिकभक्तिस्थितिजुषामविद्याध्वंसे यच्चरणवरिवस्यापरिणतेः ।  \n  \nतदेकं सत्संवित्सुखमवधिदूरीकृतगुणं हताशेषावद्यं हयवदनमीडीमहि महः ।।  \nप्रतिष्ठितोऽयमर्थः प्रमाणपरतन्त्राणां - यदुत कर्मयोगज्ञानयोगपरिशोधितान्तः करणस्य तत्तद्वर्णाश्रमोचितनित्यनैमित्तिकोप   \nसंहृतिनिषिद्धपरिहारनिष्ठस्य अनवरतविहितध्यानार्चनादि क्रमपरिणत निरतिशयप्रीतिरूपतापन्ननिदिध्यासन निरुद्धसुहृद्विषत्संक्रमणीयपूर्वोत्तरपुण्यपापस्य, फलोन्मुखकर्मपर्यवसाननिर्मुक्तस्थूलसूक्ष्माचित्संसर्गस्य तथाविधभजनाराधितपरमपुरुषप्रसादादेव सार्व यापरपर्याया निश्शेषाविद्यानिवृत्तिरिति ।  \nये पुनरद्धैतविज्ञानादेव ब्रह्माज्ञाननिवृत्तिरिति जल्पन्ति, तान्प्रति ब्रूमः कथंभूतमिदमद्वैतज्ञानमिति ।  \n कि ब्रह्मस्वरूपभूताज्ज्ञानाद्भिन्नम्, उताभिन्नम्, यद्वा भिन्नाभिन्नम्, उतानुभयात्मकम्, उताशक्यवेदनकथम्बावं किञ्चिदिति ।  \n न प्रथमः, तद्वि निर्विषयम्, सविषयं वा? पूर्वत्र ज्ञानत्वमेव हीयेत ।  \n वृत्तिरूपं हि ज्ञानं सविषयमेवेति भवतामपि सिद्धान्तः ।  \n उत्तरत्रापि कस्तस्य विषयः? किं ब्रह्मस्वरूपम्, उत तदेवाविद्याशबलम्, यद्वा तद्धतिरिक्तं तस्य मिथ्यात्वं वा, अथवाऽन्यदेव किञ्चिदिति ।  \n नाद्यः, आत्मस्वरूपस्येव ज्ञानस्य तस्यापि भ्रमनिवर्तकत्वायोगात्, उभयोरपि यथावस्थितब्रह्मस्वरूपप्रकाशरूपत्वाविशेषात् ।  \n ननु स्वरूपप्रकाशोऽध्यासौपाधिकाधिष्ठानप्रकाशात्मकः, यथेदं रजतमित्यत्र इदमर्थप्रकाशः, विषयप्रकाशस्त्वध्यासनिवर्तकः, यथेदमर्थस्य शुक्तिरिति प्रकाशः,इति चेन्न; दत्तोत्तरत्वात् ।  \n नदीदमिति प्रकाशस्यशुक्तिरिति प्रकाशस्य चात्यन्तसमानविषयता, इदमिति प्रकाशस्य शुक्तिरजतसाधारणाकारविशिष्टगोचरत्वात्; शुक्तिरिति प्रकाशस्य रजतव्यावर्तकशुक्तित्वविशिष्टविषयत्वात् ।  \n अन्यथा तस्यापि भ्रमानिवर्तकत्वप्रसङ्गात्क ।  \n नचात्राप्याकारभेदोऽधिको वृत्तिज्ञानेन बोध्यत इति वाच्यम्; तस्याकारस्य सत्यत्वे सगुणसिद्धान्तोररीकरणप्रसङ्गात् ।  \n मिथ्यात्वे भ्रान्तिज्ञानत्वादेव सुतरामनिवर्तकत्वप्रसङ्गात् ।  \n वसुन्धरारन्ध्रबोधे मालाभुजङ्गनिवृत्तिवदुपपद्यत इति चेन्न; तस्यैव भ्रमरूपत्वेन तद्वदेव स्वयं स्वविषयाबाधकत्वात् सर्वत्र भ्रमनिवृत्त्यसिद्धिप्रसङ्गात् ।  \n बाधकान्तरगवेषणायामनवस्थानात् ।  \n स्वपरनिर्वाहकसमाधेरपि बाधकज्ञानविषयीभूतप्रपञ्चविरोधिमिथ्याकाराध्याससह स्वरूप प्रकाशातिरिक्तप्रकाशाभावेन तस्याकारस्य बाध्यत्वासिद्धेरेवेति परिहृतत्वात् ।  \n स्वस्यैव स्वविषयार्थबाधकत्वेव्याघाताच्च ।  \n अस्तु तर्ह्यभिज्ञाप्रत्यभिज्ञयोरिव स्वरूपतद्विषयज्ञानयोस्साध्यभेद   \nइति चेन्न; दत्तोत्तरत्वात् ।  \nतत्रैतत्स्यात्, यथा देवदत्तगोचरत्वाविशेषेऽप्यसावित्यवगाहमानाभिज्ञा न देवदत्तभेदभ्रमं निवर्तयति, सोऽयमिति प्रत्यभिज्ञाबुद्धिस्तु तत्प्रतिक्षेपाय प्रगल्भते ।  \n तद्वदत्रापि स्वरूपप्रकाशसोऽहमिति कल्पिताकारप्रकाशश्चेति चेन्न; दत्तोत्तरत्वात् ।  \n तत्राप्यभिज्ञाप्रत्यभिज्ञयोः प्रकाश्याकारभेदोऽस्ति ।  \n अन्यथा अभिज्ञाप्रत्यभिज्ञयोर्भेदासिद्धिप्रसङ्गात् ।  \n को वा भवन्तमन्तरेण स इत्यादिकोल्लेखिनीं प्रत्यभिज्ञामसावित्येतावन्मात्रोल्लेखिन्याऽभिज्ञया सह धारावाहिकवदत्यन्तसमानविषयामभिमन्येत ।  \n अत्रापि आकारातिरेकाभ्युपगमे तु दत्तमुत्तरम् ।  \n प्रकाशातिरेकिविषयित्वतदभावाभ्यां वैषम्यमिति चेत्; किं ततः? बाधकत्वाबाधकत्वे प्रत्यप्रयोजकत्वात् ।  \n वृत्तिज्ञानस्य हि बाधकत्वं यथावस्थित ब्रह्मस्वरूपप्रकाशात्मकत्वेन, नतु वृत्तित्वाद्याकारेण, तथासति विरोधिप्रकाशातिरिक्तवृत्तित्वाद्या कारबाध्यत्वेन मुद्गरादिनिवर्त्यसत्यसर्पघटादेरिव प्रपञ्चस्यापि सत्यत्व प्रसङ्गात् ।  \n एतेनाविद्याशबलं तदेव विषय इति दत्तोत्तरम्, साक्षिप्रत्यक्षवदेव भ्रमोपकारकत्वप्रसङ्गात् ।  \n अन्यथा साक्षिप्रत्यक्षस्यापि भ्रमनिवर्तकत्वप्रसङ्गेन प्रपञ्च (प्रति) निर्भासस्याप्यनुदयप्रसङ्गात् ।  \n साक्षिप्रत्यक्षमपि हि अविद्याप्रकाशात्मकं स्वप्रकाशं च ।  \n ब्रह्मव्यतिरिक्तमात्रगोचरत्वपक्षे स्वयं तद्भ्रमरूपत्वात्तद्बाधकरूपत्वसंभावनापि नास्ति ।  \n नहि शुक्तिकलधौतधीरेव कलधौतधियमवधुनोति ।  \n तन्मिथ्यात्वविषयपक्षस्तु तदा शोभते, यद्यधिष्ठानयाथात्म्यग्रहणमन्तरेणापि तन्मिथ्यात्वं सुग्रहं स्यात् ।  \n याथात्म्यग्रहरूपता च दूषितैव ।  \n किंच, इदं निवर्तकज्ञानं स्वविषयं ब्रह्मव्यतिरिक्तमिथ्यात्वं किं मिथ्यात्वेन गृह्णाति उत सत्यत्वेन, उतानिर्द्धारितविशेषात्मनेति ।  \n आद्ये व्याघातः, मिथ्यात्वस्य च मिथ्यात्वग्रहणे प्रपञ्चस्य सत्यत्वेन प्रकाशप्रसङ्गात्; स्वप्नावगतपितृमरणमिथ्यात्वेन पितृसत्यतावत्, सम्यग्रजतमिथ्यात्वमिथ्यात्वेन रजतसत्यतावच्च ।  \n ब्रह्मव्यतिरिक्तत्वोपाधिक्रोकारवशत् प्रपञ्चस्य तन्मिथ्यात्वस्य च मिथ्यात्वमेकहेलया लभ्यते, यथा भवतां प्रपञ्चस्य तत्सत्यत्वस्य च सत्यत्वमिति चेन्न; विरोधाविरोधाभ्यां वैषम्यात् ।  \n न हि रजतमिथ्यात्वमिथ्यात्वेऽपि रजतमपि मिथ्याभूतं दृष्टम् ।  \n नच शुक्तिरजतमिथ्यात्वे तन्मिथ्यात्वं मिथ्याभूतं दृष्टम् ।।  \nतदयं संग्रहः - मिथ्यात्वस्य च मिथ्यात्वे मिथ्यात्वं बाधितं भवेत् सत्यत्वे स्थापितं भवेत् ।। ननु बन्धयासुततन्मरणयोरिव द्वयोरपि मिथ्यात्वमुपपद्यत इति चेन्न; निराश्रयतया तत्र धर्मिमिथ्यात्वोपपत्तेः ।  \n नहि तत्रापि वन्ध्यासुतमिथ्यात्वं वा तन्मरणमिथ्यात्वं वा मिथ्याभूतं दृष्टम् ।  \n द्वितीये तु ब्रह्मव्यतिरिक्तस्य प्रपञ्चमिथ्यात्वस्य सत्यत्वेन प्रकाशनात्   \nसद्वितीयत्वभ्रान्तित्वादिदोषो दुस्तरः ।  \n ब्रह्माव्यतिरेके तु दत्तमुत्तरम् ।  \n तृतीयेऽप्यसम्भवः, ब्रह्मव्यतिरिक्तत्वग्रहणे प्रयोजकज्ञानवतो मिथ्यात्वेनैव ग्रहणप्रसङ्गात्; प्रयोजकज्ञानाभावे प्रपञ्चमिथ्यात्वस्याप्यग्रहणप्रसङ्गात् ।  \n ब्रह्मव्यतिरिक्तत्वग्रहणे गृह्यमाणस्य मिथ्यात्वस्य ब्रह्मणश्चागृह्यमाणव्यतिरेकयोश्शुक्तिरजतयोरिवैक्येन ग्रहणप्रसङ्गात् ।  \n ततश्च सत्यत्वेन प्रकाशाप्रसक्तेर्न साधारणाकारग्रहणसंभवः ।  \n अन्यस्य कस्य चिद्विषयत्वमपि परमार्थापरमार्थविकल्पेन दत्तैरेव दूषणैर्दूषितम्, परमार्थत्वे ब्रह्मव्यतिरेके द्वैतप्रसङ्गात्, तदव्यतिरेकेऽन्यत्वस्यैवासिद्धिप्रसङ्गात् ।  \n अपरमार्थत्वे अविद्यातत्कार्यकोट््यन्तर्भावेन बाध्याकारतया प्रागुक्तदोषापातात् ।  \n बहिर्भावे तद्बाधकगवेषणप्रसङ्गात् ।  \n किंच ब्रह्मव्यतिरिक्तं तत् बाधकं ज्ञानं सत्यमसत्यं वा? असत्यत्वे त्विदमपि बाध्याकारकोटौ घटमानं कथमिव तद्भाधकं स्यात्? आकारभेदादविरोध इति चेन्न; बाधकाकारभेदस्यापिबाध्यत्वाभ्युपगमात् ।  \n अन्यथा तस्य सत्यत्वप्रसङ्गात् ।  \n तत्राप्याकारभेदाभ्युपगमेऽनवस्थानात् ।  \n प्रमाणस्थापके (ने) प्रमाणविशेषस्थापकाकारविशेषस्यापि स्थाप्यत्ववदविरोध इति चेन्न; स्थापकाकारविशेषस्थितेस्स्थाप्य सामान्यस्थित्युपयुक्तत्वात् ।  \n बाधकाकारविशेषबाध्यत्वस्य विश्वबाधासिद्धिपर्यवसितत्वात् ।  \n  \nकिंचैतन्निवर्तकं ज्ञानमद्वैतश्रवणादिमात्रसमुद्भवमिदानीन्तमेव ज्ञानम्? एष्यद्वा किमपि? पूर्वत्र भवन्मतश्राविणां तत्क्षणादेव प्रपञ्चविलयप्रसङ्गः; यद्वा आत्मैक्याद्विश्वेषामेव ।  \n बाधितानुवृत्तिस्तु दूषितैव ।  \n उत्तरत्रापि तत्किं पूर्वाविशिष्टविषयमपि निवर्तकम्? उत विशिष्टविषयम्? अविशिष्टविषयत्वे तु पूर्वस्यापि निवर्तकत्वप्रसङ्गः ।  \n तस्य तदभावे उत्तरस्यापि तन्न स्यात् ।  \n विशिष्टविषयत्वं तु न संभवत्येव ।  \n ब्रह्मणि प्रकाशिष्यमाणपरमार्थाकारान्तरानभ्युपगमात् ।  \n अपरमार्थाकारान्तरप्रकाशस्य प्रागुक्तन्यायेन दूषितत्वात् ।  \n प्रपञ्चमिथ्यात्वव्यवसायस्य च भवन्मतश्रद्धाजडानामिदानीमपि सिद्धत्वात् ।  \n परोक्षरूपमिदानीन्तनज्ञान मपरोक्षभ्रमबाधकं न भवति, अपरोक्षं तु भविष्यज्ज्ञानं बाधनायालमिति चेन्न; परोक्षापरोक्षशब्दाभ्याम विशदविशदत्वविवक्षायामनतिरिक्तविषयतयैव तथाविधभेदासिद्धेः ।  \n करणभेदाधीनभेदस्य चाकिचित्करत्वात् ।  \nन चास्य करणभेदः, भविष्यतोऽपि विशदज्ञानस्य भवद्भिर्वाक्यजन्यत्वाभ्युप गमात् ।  \n  \nएतेन वेदान्तनैरर्थक्यमपि फलितम्, यतः कुतश्चिदनुमानादेरप्यद्वैतज्ञान सम्पादनोपपत्तेस्तदतिरिक्तस्य कस्यचिदंशस्य वेदान्तेऽपि   \nभवद्भिःप्रतिपादनानभ्युपगमात् ।  \n सत्यस्य प्रामाण्यस्योभयत्रानभ्युपगमात्, व्यावहारिकस्य तु तस्योभयत्र सम्मतत्वात्, उपासनादिपरवेदान्तभागस्य तत्तत्फलविशेषपर्यन्ततया बन्धकत्वेन बन्धनिवृत्तिं प्रति प्रतिकूलत्वाभिधानात् ।  \n अतो यदा प्रपञ्चमिथ्यात्वानुमानादिकं न विश्वबाधकं तदा वेदान्तवाक्यान्यपि न तद्बाधकानि स्युः, तदविशिष्टज्ञानजनकत्वात्; यदि तानि बाधकानि स्युः, तदा तदविशिष्टादनुमानादेरपि तद्बाधः स्यादिति निरर्थकस्तत्त्वावेदको वेदान्तभागः ।  \n एवञ्च वेदान्तमन्तरेणापि यथावस्थितब्रहमस्वरूपज्ञानसम्पादनोपपत्तेः शारीरकापशूद्राधिकरणानारम्भप्रसङ्गश्च ।  \n ननु भेदवासनाविक्षिप्तचेतसं बुबुत्सोद्बोधने शास्त्रोपयोग इति चेन्न; सांख्यसौगतसमयेऽपि तत्त्वविचारमारभमाणैः पुरुषैस्तापत्रयाभिहतानां बुबुत्सोद्बोधने शास्त्रोपयोग इति चेन्न; सांख्यसौगतसमयेऽपि तत्त्वविचारमारभमाणैः पुरुषैस्तापत्रयाभिहतानां भेदवासनाविक्षिप्तचेतसामपि तत्त्वबुबुत्सोत्पत्तेः ।  \n नच प्रतिपत्तृभेदेन शास्त्रमनुमानं च सप्रयोजनमिति वाच्यम्, सर्वात्मना साधकबाधकप्रमाणसंभावनावैदेशिके विषये शास्त्रार्थतत्त्वस्य मीमांसितत्वात् ।  \n अतस्तत्रभवतां महत्तरेषु मतगह्वरेषु महावाक्यश्रवणमपि बालव्यामोहनमात्रमित्यापद्यते ।  \n अतो न निवर्तकज्ञानं ब्रह्मणो भिन्नम् ।  \n  \nनापि द्वितीयः, ब्रह्मस्वरूपस्य विश्वनिवर्तकत्वे तस्यानादित्वेन प्रपञ्चाध्यासाभावप्रसङ्गेन प्रपञ्चप्रतिभासस्याप्यनुदयप्रसङ्गात् ।  \n एकस्यैव दण्डादेर्घटादिकारणत्वतन्नाशकत्ववदुपपद्यत इति चेत्; यौगपद्ये विरोधात्, क्रमे तु सहकार्यवश्यंभावात् ।  \n नहि दण्डो घटकारणसामग्रीमध्यमध्यासीन एव घटं नाशयति, अपि तु सिद्धे घटे अभिघातरूपसंयोगादिकमपेक्ष्य ।  \n अत्रापि तर्रि ब्रह्म स्वरूपेणाध्यासानुगुणम्, अध्यासमेव तु निवर्त्यं सहकारित्वेनापेक्ष्य तन्निवर्तकम्, निवर्तनशक्तस्यापि निवर्त्यासिद्धौ निवृत्तिजनकत्वायोगादिति चेन्न; तथाप्यनादेरध्यासस्य चिरतरानुवृत्तिभङ्गप्रसङ्गात् ।  \n एवं पूर्वपूर्वक्षणानुवृत्तिभङ्गे कदाचिदपि नाध्याससिद्धिः ।  \n किञ्च परिशुद्धं ब्रह्मस्वरूपमध्यासानुगुणम्, अशुद्धं तु तन्निवर्तकमिति महदिदमुपपादनम् ।  \n अस्तु तर्हि सामग्र्यभावादितः पूर्वमनुत्पन्नं सामग्रीसम्पत्तिदशायामुत्पत्स्यमानान्तः - करणवृत्तिविशेषमेव सहकारित्वेनापेक्ष्य ब्रह्मैव निवर्तकम्; तन्न, प्राप्ताप्राप्तविवेकेनान्तःकरणवृत्तेरेवनिवर्तकत्व प्रसङ्गात् ।  \n तथा च सति ब्रह्मस्वरूपान्तर्गतत्वपक्षव्याघातः ।  \n अत एव न तृतीयः, अपसिद्धान्ताच्च ।  \n किञ्च तस्य सत्यत्वे भेदांशेन ब्रह्मणस्सद्वितीयत्वप्रसङ्गः ।  \n मिथ्यात्वे त्वभेदांशेन ब्रह्मणोऽपि मिथ्यात्वप्रसङ्गः ।  \n नित्यत्वानित्यत्वविकल्पेनापि दूषणमूह्यम् ।  \n चतुर्थस्तूभयप्रतिक्षेपरूपोऽनिर्वचनीयोक्तदूषणनयेनोभयसिद्ध्यनतिरेकात् दूषणेनैव दूषितः ।  \n पञ्चमस्तु परिशिष्यते ।  \n तथाभूतं   \nकिं तज्ज्ञानं यथाकथंचिदपि प्रतीतिपदवीं नावतरति, अथावतरति? पूर्वत्र किं साधनदूषणप्रयासेन? उत्तरत्र कथंचिदपि उक्तकोटिबहिर्भावासिद्धेः न पृथग्दूषणीयमवशिष्टमिति ।  \n किंच निवर्तकज्ञानं निवर्तिष्यते न वा? पूर्वत्र तन्निवृत्तेरेवागन्तुकत्वाद्ब्रह्मस्वरूपातिरिक्तताविद्यास्थितिप्रसङ्गः ।  \n उत्तरत्र ब्रह्मस्वरूपातिरिक्तनिवर्तकज्ञानसद्भावेनैवाविद्यास्थिरनिवार्या ।  \n अतो यदविद्याया निवर्तकत्वेन सम्मतं तदेव स्वात्मना स्वनिवृत्त्या वा तामेव स्थापयतीति विपरीतापत्तिरिति ।  \n निवर्तकज्ञानप्रध्वंसोऽपि निवर्तिष्यत इति चेत्; तर्हि ततन्निवर्तकनिवृत्त्यनुवृत्तिप्रसङ्गेन ब्रह्मणो यावदात्मभाविन्यविद्यानुवृत्तिस्स्यादिति वैपरीत्यस्थैर्यापत्तिः ।  \n इत्यलं हितातिविपर्यस्तचेतसां शोच्यानां निग्रहेणेति ।।  \n।। इति शतदूषण्यां निवर्तकानुपपतिवादः त्रिचत्वारिंशः ।।43।।"
              },
              {
                "author": "Nrisimharaja",
                "commentary": "43 ---\nपूर्व सङ्गत्यां मतान्तरनिरसनरूपवादार्थं सूचयन् मङ्गळादीनीति न्यायेन मङ्गळमाचरतिः - अनन्यानामिति । चरणपरिचर्यापरिणतिर्भगवत्प्रसादं एवाविद्याध्वंसहेतुर्नाद्वैत ज्ञानमित्यर्थः । अद्वैतज्ञानस्या विद्यानिवर्तकत्वाभावे निमोक्ष प्रसङ्ग प्रसङ्ग इत्याशङ्क्य कर्तु उपोद्धातरीत्या स्वमतमाहः - प्रतिष्ठित इति । उपसंहृतिरनुष्ठानं । फलोन्मुख पर्यवसानं । भोगने प्रारब्धकर्मणां क्षयः । सार्वश्येति । अविद्याया ज्ञानरांको चे तन्निवृत्त्या सार्व यमिति भेदेन निर्देशः । भावान्तराभावपक्षेपि बन्धनिवृत्तेरेवस्थांतरत्वात् । तानिति । कथंभूत ज्ञानमिति पृच्छामीत्यर्थः । निर्विषयत्वाङ्गीकारे अपसिद्धान्त इत्याहः - वृत्तिरूपमिति । उत्तरत्रेति । अद्वैतशब्दस्य एकमात्रार्थकत्वा - ब्रह्मव्यतिरिक्तस्याप्येकत्वसम्भवाद्विकल्पोत्थितिरिति भावः । निर्विषयस्य मिथ्यात्वं ब्रह्मव्यतिरिक्तस्य मिथ्यात्वं अथवाज्यदेवेति । ब्रह्मगताद्वितीयत्वादिकमित्यर्थः । ननु समानविषयत्वेप्यध्यासानुपयोगिज्ञानं निवर्तकं तदुपयोगीतु न निवर्तकमिदमिति ( ) इवेति शङ्कतेः - नन्विति । विषयप्रकाशः - ब्रह्मविषय प्रकाश इत्यर्थः । दत्तोत्तरत्वादिति । उभयोरपि यथावस्थितेत्यादिनेति शेषः । दृष्टान्तेऽपि निवर्तकत्वानिवर्तकत्वयोर्विषयभेद एव प्रयोजक इत्याहः - साधागृहीतत्वसाधारणत्वं तेनेदंत्वस्य तत्तद्वयक्ति पर्यवसिततया न केवलान्वयित्वमिति जिज्ञासानुपपत्तवादोक्तेन न विरोधः । नन्विदं शुक्तिज्ञानयोरप्यत्यन्त समानविषयत्वमेव तत्र च निवर्तकत्वानिवर्तकत्व उक्तप्रयोजकाभ्यामेवेत्या - शङ्क्याध्यासोपयोगानुपयोगावेव विषयवैलक्षण्याभावेन सम्भवत इत्याहः - अन्यथेति । ब्रह्मस्वरूपं विषय इत्यत्र ब्रह्मस्वरूपमात्रं विषयः उतानन्दात्वादि विशिष्टंविषय इति विकल्प्य आद्यो निरस्तो द्वितीय शङ्कतेः - नचेति । माता ( ) भ्रमस्य भूरन्ध्रभ्रमान्निवृत्तिर्दृष्टेति शङ्कतेः - वसुंन्धरेति । वसुधारन्ध्रभ्रमस्थले तस्य भ्रमस्य स्वविषयाबाधकत्वादधिकारविशिष्ट भ्रमस्यापि स्वनिवर्तकत्वा भावात्सर्वभ्रमनिवृत्तिलक्षण मुक्तिर्न स्यादित्याहः - न तस्यैवेति । बाधज्ञान विषयेति । अध्यास अहप्रकाशातिरिक्तोह्यधिष्ठान - प्रकाशोध्यासनिवर्तकः स्यात्तस्मादद्वितीयत्वरूपाधिकारविशिष्टविषयतया प्रपञ्चनिवर्तकत्वेऽपि तदाकाराध्याससहाधिष्ठान रूपप्रकाशातिरिक्तवद्विरुद्धाकारप्रकाशाभावेन तस्याकारस्य बाध्यत्वासिद्धेरिति यथा स्थितेत्यादिना परिहृतप्रायत्वादित्यर्थः । व्याघाताच्चेति । साक्षिणोविद्याभासकत्वान्नतद्बाधकत्वमिति स्ववचनव्याघातादित्यर्थः । ( )स्य रूपप्रकाशस्य तदतिरिक्तप्रकाशस्य च प्रकाश्यभेदाभावेऽपि देवदत्तविषयकाभिज्ञा प्रत्यभिज्ञयोरतत्वभ्रमनिवर्तकत्व - तदभाववदविद्या निवर्तकत्वं तदभावावुपपद्येते इति शङ्कतेः - अस्तु तर्हीति । दत्तोत्तरत्वादिति । पूर्ववदेवाभिज्ञाप्रत्यभिज्ञयोर्भिन्नविषयत्वमिति भावः । नन्वभिज्ञाप्रत्यभिज्ञयोर्न विषयभेदः स्वरूपमात्रविषयत्वात्सोऽयं देवदत्त इति वाक्यस्याखण्डार्थत्वस्य व्यवस्थापन्नात्तत्समान - विषयप्रत्यभिज्ञाया अपि स्वरूपमात्र विषयत्वावश्यं भावादित्यभिप्रायेण शङ्कतेः - तत्र्यैतत्स्यादिति । असावित्यत्र देवदत्तत्वं न विषयः । सोऽयमित्यत्र तु तच्छब्देन देवदत्तत्वं विवक्षितं । दत्तोत्तरत्वं पूर्ववदेवोपपादयतिः - तत्रापीति । अखण्डार्थत्वं च निरस्तमेवेति भावः । गत्यन्तरा भावाद्दूषितामपि प्रकाश्याकारभेदशंकां पुनरुत्थापयतिः - तत्राद्याकारेति । तत्राद्यस्य साक्षिज्ञानस्याकारातिरेकस्य भिन्नस्याकरस्य वृत्तिज्ञानेभ्युपगमाद्वैषम्यमित्यर्थः । प्रकाश्याकारभेदाभावेऽपि श्वैत्य प्रत्यक्षानुमित्योश्शङ्खपीति भ्रमनिवर्तकत्वतदभावौ तथा तत्रापि सविषयत्वतदभावाभ्यां वृत्तित्व तदभावाभ्यां वृत्तित्वतदभावाभ्यां च वैशम्यान्निवर्तकत्वानिवर्तकत्वे उपपद्येते इति शङ्कतेः - प्रकाशेति । श्वैत्य प्रत्यक्षस्यापि विरोधि विषयप्रत्यक्षत्वेनैव निवर्तकत्व न तु प्रत्यक्षत्व मात्रेणातिप्रसङ्गादिति परिहरतिः - किं तत इति । वृत्तित्वादिति । आदिशब्देन सविषयत्वादिगृह्यते । तथा सतीति । विरोधिप्रकाशत्वादतिरिक्त वृत्तत्वाद्याकारेण ज्ञानबाध्यत्वाङ्गीकारे मिथ्यात्वं न स्याद्विरोधिसाक्षात्कारत्वेन ज्ञाननिवर्त्यस्य मिथ्यात्वप्रयोजक तथाभ्युपगमादिति भावः । द्वितीयं दूषयतिः - एतेनेति ।भ्रान्तित्वेनाध्याससहाधिष्ठानस्वरूप प्रकाशत्वेन स्वस्य स्वविषयार्थबाधकत्वेन्याधात्तच्चेत्यर्थः । एतेनेत्येतदेव विवृणोतिः - साक्षीति । अन्यथेति । अविद्याविषयवृत्तेरविद्यानिवर्तकत्व इत्यर्थः । तृतीयविकल्पं दूषयतिः - ब्रह्मव्यतिरिक्तेति । तद्भ्रमरूपत्वादधिष्ठान विषयत्वेन तद्भ्रमरूपत्वादधिष्ठान विषयत्वेन भ्रममात्ररूपत्वादित्यर्थः । सम्भावनापीति । अधिष्ठानविषयकज्ञानस्यैव निवर्तकत्वादधिष्ठाना विषयकत्वस्य निवर्तकत्व सम्भावनापि नास्तीत्यर्थः । न हीति । आरोप्यविषयत्वेनाधिष्ठान विषयकस्यापि निवर्तकत्वा ( ) सुतरां निवर्तकत्वमिति भावः । चतुर्थं विकल्प दूषयतिः - तन्मिथ्यात्वेनेति । अधिष्ठानवृत्त्यन्ता भाव प्रतियोगित्वज्ञानमधिष्ठानग्रहं विना न सम्भवतीत्यर्थः । यथात्म्येति । यथात्म्यस्य स्वरूपत्वेऽध्यासानुपपत्तेस्तदतिरिक्तत्वे वाच्ये तस्य सत्यत्वमिथ्यात्वयोर्दूषणमुक्तमेवेत्यर्थः । व्याघात इति । मिथ्यात्वं हि प्रपञ्चस्य स्वाधिकरणनिष्ठत्यन्ताभावप्रतियोगित्वं तन्मिथ्यात्वं च प्रपञ्चेतदभावे तदेव सत्यत्वमिति तस्य प्रपञ्चा विरोधितया न निवृत्तिस्यादिति सिद्धान्तव्याघात इत्यर्थः । स्वप्नावगतेति । पितृमरणं ह्यभावः तस्य मिथ्यात्वं तदभावः प्रतियोगिसत्वमेवेति तत्सत्यत्वामिति भावः । रजत सत्यता - रजतसत्वं । ननु ब्रह्मव्यतिरिक्तस्य मिथ्यात्वज्ञान तद्व्यतिरिक्तत्वावच्छेदेन स्वाधिकरणनिष्ठात्यन्ताभाव प्रति योगित्वं ( ) विषयकरोति न तु ब्रह्मव्यतिरिक्तनिष्ठात्यन्ताभावप्रतियोगित्वं मिथ्यात्वं इति न व्याघात इति शङ्कतेः - ब्रह्मव्यतिरिक्तेति । यद्यपि ज्ञाने विरोधो नास्ति । तथाप्यर्थस्य विरोधोऽस्ति । प्रतियोगित्वतदभावयोः प्रपञ्चेविरोधादिति परिहरतिः - नेति ।विरोधमुपपादयतिः - नहीति । न चेति । रजतस्य मिथ्यात्वं हि तदधिकरणाभाव प्रतियोगित्वं । तस्यमिथ्यात्वे विरोधादिति भावः । ननु देवदत्तमरणमिथ्यात्वे तस्य सत्यत्वं दृश्यते वंध्यासुतमरणमिथ्यात्वेऽपि तन्मिथ्यात्वं दृश्यते । तद्वदिहापि सम्यग्रजत मिथ्यात्वस्य मिथ्यात्वे सम्यग्रजतसत्यत्वेऽपि शुक्तिरजतमिथ्यात्वस्य मिथ्यात्वेऽपि शुक्तिरजतस्यमिथ्यात्व मुपपद्यत इति शङ्कतेः - ननुवन्ध्येति । वन्ध्यासुत प्रतीतिरसद्विषया उत मिथ्याविषयेति विकल्पमभिप्रेत्याद्येश्रया सत्वप्रयुक्तमाधे यस्याप्यसत्वमित्याहः - नेति । निराश्रयत्वमसदाश्रयत्वं । मिथ्यत्वमसत्वं । द्वितीये दोषमाहः - नहीति । नहि वन्ध्यासुतोमिथ्या तस्यप्रसिद्धत्वेनारोपासम्भवात् किन्तु सुतस्य वन्ध्याजन्यत्वं सुतत्वे वन्ध्याप्रतियोगित्वं वा मिथ्येति वक्तव्यं । तथा मरणे तादृशारोप विषयप्रतियोगित्वं मिथ्येति वक्तव्यं । तच्चमिथ्यात्वं सत्यमित्यर्थः । सत्यत्वेन प्रतीयमानं किं वस्तु गत्या सत्यमुत मिथ्यानाद्य इत्याहः - भ्रान्तित्वादिति आदिशब्देन प्रपञ्चस्यनिवृत्तावपिमिथ्यात्वस्य न निवृत्ते सर्वभ्रमनिवृत्यसिद्धिप्रसङ्गो विवक्षितः । मिथ्यात्वं सत्यत्वेन गृह्णाति तच्च सत्यमेवाऽतो भ्रान्तित्वं न च सद्वितीयत्वं । ब्रह्मस्वरूपपानन्यत्वादित्याशङ्क्य परिहरतिः - ब्रह्मव्यतिरेक इति । ब्रह्मसम्बन्धस्य पपञ्चे परैरप्यङ्गीकारात्तद्ज्ञानमध्यासाङ्गत्वान्न विरोधीत्यक्तप्रयमित्यर्थः । मिथ्यात्वं ब्रह्मव्यतिरिक्तत्वेन गृह्यते न वेति विकल्पमभिप्रेत्य आद्य आहः - ब्रह्मव्यतिरिक्तत्व इति । अत्रापि ब्रह्मव्यतिरिक्तत्वस्यमिथ्यत्वप्रयोजकत्वं ग्रहणमस्तिनवेति विकल्पमभिप्रेत्याद्ये दोषमाहः - प्रयोजकेति । ब्रह्मव्यतिरिक्तत्वावच्छेदेन मिथ्यात्वस्याग्रहणे प्रतिस्विकरूपेण मिथ्यात्वग्रहणस्य सर्वत्राशक्तित्वात् क्वचित्तद्ज्ञानस्य शुक्तिरजत मिथ्यात्वज्ञानवत्सर्वनिवर्तकत्वं न स्यादित्यर्थः । द्वितीये दोषमाहः - ब्रह्मव्यतिरेकेणेति ।ब्रह्मव्यतिरेकेणग्रहणा भाव इत्यर्थः । क्वचित्तु ब्रह्मव्यतिरेकेणा ग्रहण इति पाठः । ससमीचीनः । साधारणेति ।सत्यत्वेन ग्रहणादनिर्धारितविशेषात्मनेत्ये तन्नोपपद्यत इति भावः । प्रथमविकल्पे पञ्चमंदूषयतिः - अन्यस्येति । तत्प्रकारं दर्शयति परमार्थत्व इति । तद्व्यतिरेक इति । ब्रह्मणोन्यस्य हि विषयत्वमुच्यते । तस्य तद्व्यतिरेकत्वमनुपपन्नमित्यर्थः । किमविद्यातत्कार्यादिष्वन्तर्भूतमनन्तभूतं वा नाद्य इत्याहः - अविद्यातत्कार्येति । अध्यासरूपज्ञानस्यानुकूलस्य निवर्तकत्वं न स्यादित्यादि दूषणापात इत्यर्थः । द्वितीये दूषणमाहः - तद्बहिर्भाव इति । अविद्यानिवृत्त्या तन्निवृत्त्ययोगादिति भावः । असत्यत्व इति । मिथ्यारजतज्ञानस्य स्वबाधकत्वात्स्वयं कथं स्वेन बाध्यतेति भावः । बाध्यत्वमेवाकारः । स एव कोटिः घटमानं तत्र सम्बद्धं । ननु ब्रह्मज्ञानत्वेन बाधकत्वं ब्रह्मभिन्नत्वेन बाध्यत्वमस्तु । यथैकस्यैव तोयस्य तोयत्वेन साधनत्वं । पिपसोपशमनार्थतावच्छेदकत्वेन साध्यत्वमिति शङ्कतेः - आकारेति । बाधकतावच्छेदकत्वेनाभिमतस्याप्याकारस्य ब्रह्मभिन्नत्वेन बाध्यत्वाच्छुक्तिरजतत्ववन्न बाधकतावच्छेदकत्वमपीति परिहरतिः - नेति । ननु बाधकतावच्छेदकं तत्वज्ञानत्वं तत्प्रयोजकसत्वाच्छुक्तिरजतत्वं तु न बाधकतयावच्छेदकं तत्प्रयोजकाभावादित्याशङ्क्य तत्वज्ञानत्वमपि बाध्यत्वादेव न बाधकतावच्छेदकताप्रयोजकं स्याच्छुक्तिरजतत्ववदवच्छेदकता प्रयोजकताप्रयोजकत्वयोरप्याकारभेदाधीनत्वाभ्युपगमे तस्याप्याकारभेदस्य मिथ्यात्वादेवा - प्रयोजकत्वापादने तत्रापि प्रयोजकन्तरान्वेषण परं पर्यायामनवस्थेत्याहः - तत्रापीति । साधकाकारस्य साध्यत्वेऽपि साधकतावच्छेदकत्ववद्बाधककारस्य बाध्यत्वेऽपि बाधकतावच्छेदकत्वमस्त्विति शङ्कतेः - प्रमाणस्थापक इति । प्रमाणस्थापकस्य विशेषस्य यथार्थ प्रवृत्त्यनुपपन्नमित्यर्थः । प्रमाणसामान्यमात्रसाधके प्रमाणविशेषे योऽयमसाधारणाकारः तस्य सिद्धिः प्रमाणसिद्ध्यनुगुणैव तदाकारविशेषाभावे तदवच्छिन्न प्रमाणाभावेन तत्साध्यस्याप्यसिद्धेः बाधकतावच्छेदक - विशेषाकारस्यबाध्यत्वे तु तदवच्छिन्नस्य बाधकस्याभात्तत्साध्यविश्वबधो न सिध्येदिति परिहरतिः - विश्वेषामेवेति । विलयप्रसङ्ग इति शेषः । विलयोऽस्तु तथापीति प्रतीतिबाधितानुवृत्त्येत्यत्राहः - बाधितेति । अविशिष्टविषयंसमानविषयं । विशिष्टविषयं भिन्नविषयमित्यर्थः । तस्येति । पूर्वज्ञानस्य निवर्तकत्वाभावे विशेषाभावान्निवर्तकत्वं न स्यादित्यर्थः । प्रागुक्तन्यायेनेति । भ्रान्तित्वादिनेत्यर्थः । ननु प्रपञ्चमिथ्यात्वचरमेष्यज्ञानं ब्रह्मस्वरूपातिरिक्तगोचरनिवर्तकमित्यत आहः - प्रपञ्चेति । तथा सतीदानीमेव निवृत्तिस्स्यादिति भावः । अनतिरिक्तविषयतयैषेति । लोके न्यूनविषयत्वाधिकविषयत्वाभ्यां विशदाविश्दव्यवहारादिति भावः । नन्विन्द्रयादिभिन्नकरणकत्वं रूपं परोक्षत्वापरोक्षत्व - वैलक्षण्यमस्तीत्यत्राहः - करणेति ।शाब्दज्ञानानुमित्योः करणभेदाधिक वैलक्ष्येऽपि निवर्तकत्वाभावादिति भावः । नन्वयव्यतिरेकाभ्यांमिन्द्रियकरकस्य निवर्तकत्वं नेतरस्येत्यत्राहः - न चास्येति । इन्द्रियरूपकरणभेदो नास्तीत्यर्थः । एवं ब्रह्मस्वरूपभेदात् ज्ञानाद्भिन्नं ज्ञाननिवर्तकमिति विकल्पोदूषितः । इदानीं तत्रैव दूषणान्तरमाहः - एतेनेति । एष्यदिदानींतनज्ञानयोर्विषयभेदाभावादिदानीं तनानुमितेरिव वेदन्तजन्यज्ञानस्याप्यनिवर्तकतया वेदान्तानां नैरर्थक्यमित्यर्थः । ननु शब्दानुमित्योः प्रमाण्यप्रमाण्यवैषम्यान्निवर्तकत्व तदभावादित्यत्राहः - सत्यस्येति । ननु ब्रह्मोपासन तत्फलादिज्ञानस्यानुमानादिभिर्दुस्सम्पादत्वात्तत्प्रतिपादनद्वारा तदनुष्ठानार्थतयार्थवानेव वेदान्त इत्याशङ्क्य सगुणोपासनपरवेदान्तवाक्यस्योक्तरीत्या सार्थक्येऽपि बन्धनिवृत्त्यर्थानां वेदान्तानां बन्धनिवृत्त्यसम्भावन्नेष्फल्यमित्याहः - उपासनेति । शारीरकापशूद्रेति । काण्डेन्यतो ज्ञानसम्भवेदि तन्मूलकानुष्ठानान्न फलं । अत्रत्वविद्या निवृत्तिमात्रस्य तत्वज्ञानमात्रसाध्यत्वाच्छूद्रस्याप्यनुमानजन्य - ज्ञानेनाविद्या निवृत्तिस्सम्भवतीति शारीरक तत्प्रतिनिषेधार्थमधिकरणं व्यर्थमित्यर्थः । ननु प्रत्यक्षादिभि र्भेदस्यैव निश्चयेन कोट्यन्तरानुपस्थिते श्च सन्देहसम्भवात्तन्मूलत्तत्वबुभुत्सानोपपद्यते । तद्विरुद्धाभेदप्रतिपादकशास्त्रदर्शने तु द्वैताद्वैतसन्देहा बुभुत्सोत्पद्यत इति बुभुत्सोत्पादनं साङ्ख्यादिशास्त्रैरपि स्यादिति न तदर्थः वेदान्त इत्याहः - साङ्ख्येति । तत्वविचारमारंभमाणैरिति । शास्त्रैरिति शेष अप्राप्तेशास्त्रमर्थवदिति निष्प्रयोजनं शास्त्रमित्याहः - सर्वात्मनेति । एवं वेदान्तानां नैरर्थक्याद्वा तादृशां तच्छ्रववणं तत्प्रतिपादनं च बालव्यामोहनमित्युपालभतेः - अत इति । महावाक्य जीवब्रह्मभेदबोधकं तत्वमसीति वाक्यमित्यर्थः । आद्यविकल्पे द्वितीयं दूषयतिः - नापि द्वितीय इति । किं ब्रह्मस्वरूप निवर्तकत्वमध्यासा सहिष्णुत्वमात्रं विवक्षितमुताध्यासहेतुर्निवर्तकत्वमपीति नाद्य इत्याहः - ब्रह्मस्वरूपस्येति । अध्यासाभावादध्यासा प्रसङ्गादित्यर्थः । द्वितीय आह प्रपञ्चेति । अध्यासनिवर्तकस्यविरोधात्प्रपञ्चाध्यासहे ( +) दित्यर्थः । एकस्यैव निवर्तकत्वं च विरुद्ध इत्याहः - एकस्येति । क्रमेत्विति ।कार्यविळम्बस्य कारणविळम्बप्रयोज्यत्वादिति भावः । निवत्यस्यैव सहकारित्वे हेतुमाहः - निवर्तनश्क्तस्यापीति । तथापीति । कार्याध्यासो उक्तपरिहार ( )र्थः । अनादेरित्यादि । अविद्याध्यासस्येत्यर्थः । पूर्व ( ) पूर्वेद्युरविद्याध्यासस्य तन्निवर्तकत्वेनायोगे ततः पूर्वेद्युरवि तद्वदेवाध्यासासम्भवे तदधिकरणस्याप्यसम्भवेन तन्मूळप्रपञ्चाध्यासोऽपि न स्यादित्यर्थः । एवमविद्याध्यासानुपपत्त्याकार्याध्यासानुपपत्तिरुक्ता । इदानीं कार्याध्यासासम्भवे हेत्वन्तरमाहः - किञ्चेति । शुद्धमारोप्याविषयकमशुद्धमारोप्यविषयकं । अध्यासमैवतु निवर्त्यसहकारित्वेना - पेक्ष्येत्यादिनाध्यासस्यैव सहकारित्वोक्तेस्तस्मिन्सति स्वस्यैव तद्भ्रमरूपत्वादशुद्धस्यैव निवर्तकत्वमित्युक्तं भवति । ब्रह्मस्वरूपेणाध्यासानुगणमित्यनेनारोप्यविषयत्वलक्षण - शुद्धिरेवभिप्रेतास्यात्ततश्चारोप्यविषयमध्यासानुगुणमारोप्यविषयं तन्निवर्तकमिति व्याहतमित्यर्थः । इष्टापत्तिमाशङ्क्याहः - तथासतीति । मिथ्याभूतवृत्तेस्सत्यत्वस्वरूपत्वासम्भवात्तस्या एव प्राप्ताप्रक्रमेण निवर्तकत्व प्रसङ्गादिति भावः । आद्य विकल्पे तृतीयं दूषयति ः - अत एव न तृतीय इति । भेदाभेदङ्गीकारेव्याघातादित्यर्थः । तस्य भिन्नाभिन्नवस्तुनः । सद्वितीयत्वेत्विति । भिन्नांशस्य द्वितीयत्वादिति भावः । मिथ्याप्रसङ्ग इति । मिथ्याभूतभिन्नांशेनाभिन्नत्वादिति भावः । नित्यानित्यत्वेति । तस्य - नित्यत्वेति । तस्य नित्यत्वे नित्यमध्यासोन स्यादनित्यत्वे सविषयत्वनिर्विषयत्वादिविकल्पावतारेण सर्वोक्त सर्वदोषास्युरित्यर्थः । उभयप्रतिक्षेपरूपः - परस्परविरुद्धसमुदायरूपसदसद्विलक्षणा - निर्वचनीयवद्विरुद्धत्वान्निरस्त इत्यर्थः । तथा भूतमिति । ज्ञायते न वेति विकल्पार्थः । पूर्वत्रेति । यद्यपि प्रतीति विषयत्वाभावेऽपि स्वप्रकाशविरुद्धत्वाभावान्नतु तुच्छत्व प्रसङ्गः । तथापि ब्रह्म व्यतिरिक्तस्य जडतया न प्रकाशसिद्धिरिति तुच्छत्वमेवेति भावः । पूर्वविकल्पदूषण निरस्तत्वादुक्तविकल्पस्योत्थानमेव न सहत इत्याहः उत्तरत्रेति । आगन्तुकत्वादिति । अध्यस्तत्वादध्यासस्याविद्यासाध्यत्वादिति भावः । ब्रह्मस्वरूपातिरिक्तेति । ब्रह्मस्वरूपातिरिक्तत्वादध्यस्तत्वं वक्तव्यमिति भावः । एवं बाधकमेव साधकत्वेन मन्यन्त इति ते भ्रान्ता इत्याह हिताहितेति ।\nवत्सकुलजलधिकौस्तुभ नृसिंहगुरुसुतेन सिम्हदेवे न कृतायां शतदूषणी टीकायां त्रिचत्वारिंशोवादस्समाप्तः ।।"
              }
            ]
          },
          {
            "verse_number": 44,
            "original_text": "44 निवृत्त्यनुपपत्तिवादः",
            "commentaries": [
              {
                "author": "Vedanta Desika (original text)",
                "commentary": "44 ---\n \n  \"44 निवृत्त्यनुपपत्तिवादः\" \n।।अथ निवृत्त्यनुपपत्तिवादः चतुश्चत्वारिंशः ।।44।।  \nसत्त्वानीव विरुद्धजातिजनुषा सिद्धानि सिद्धाश्रमे वैरं यत्र मिथस्त्यजन्ति विधयस्सर्वैर्निषेधैस्सह ।  \n  \nतं रङ्गेशयमङ्गसङ्गिकमलालक्ष्येश्वरप्रक्रियं शान्तावद्यमनन्तमङ्गलगुणं देवं प्रपद्येमहि ।।  \nयेयं ब्रह्मणः श्रवणमनननिदिध्यासनादिक्रमपरिणतविशदाद्वैतवाक्यार्थविज्ञानहेतुका निश्शेषाविद्यानिवृत्तिरुच्यते, सा किमध्यासरूपा, नवा? पूर्वत्र कथं निश्शेषाविद्यानिवृत्तिः,अध्यासरूपायां तस्यां सत्यां तन्मूलाविद्याया अपि विद्यमानत्वात्, उपादानमन्तरेणोपादेयस्थित्ययोगात् ।  \nआत्मोपादाना साऽस्त्विति चेन्न; आत्मनःपरिणामित्वप्रसङ्गात् ।  \n सत्योपादानायाश्च सत्यत्वेन सद्वितीयत्वप्रसङ्गात् ।  \n नच दोषमन्तरेणाध्यासो भवतामपीष्टः, तथा सत्यविद्याकल्पनस्यैव निर्मूलत्वप्रसङ्गात् ।  \n यदि सा ब्रह्मवदविद्यावच्च उपादानरहिता, तदा कथं तया सहाविद्या तिष्ठेत्? सिथ्ता वा किमिति पश्चान्नावतिष्ठते? निवृत्तिरपि ब्रह्मव्यतिरिक्तत्वैकप्रयोजकप्रयुक्तमिथ्यात्ववशान्निवर्तिष्यत इति निश्शेषाविद्यावृत्तिरिति चेन्न; निवृत्तिनिवृत्तौ तन्मिथ्यात्वे च निवर्त्योन्मज्जनतत्सत्यत्वयोः प्रसङ्गात् ।  \n प्रागभावनिवृत्तिरूपस्य घटस्य निवृत्तावपि प्रागभावानुन्मज्जनवत्, जागरदशायां   \nस्वाप्नान्धकारनिवृत्तिरूपस्य स्वाप्नप्रदीपस्य निवृत्तावपि स्वप्नान्धकारमिथ्यात्ववच्चानुन्मज्जन मिथ्यात्वयोस्सिद्धिरिति चेन्न; घटतत्प्रागभावनिवृत्त्यात्मकस्य प्रध्वंसस्य स्वाप्नतेजस्तमोबाधकस्य जागरस्य च विद्यामानत्वेन तद्दुयानुन्मज्जनमिथ्यात्वयोरुपपत्तेः ।  \n अत्र त्वविद्यातन्निवृत्त्योर्द्वयोरपि प्रत्यनीकमन्यत्र परिशिष्यते ।  \n अस्ति ब्रह्मस्वरूपमिति चेन्न; तस्य तदुभयप्रत्यनीकत्वे तस्यानादित्वात्तयोः प्रागप्यारोपाभावप्रसङ्गात् ।  \n तथा च सति भेदप्रतिभासादेर्निर्मूलत्वे सर्वप्रमाणविरोधो मोक्षशास्त्रानारम्भश्च, पूर्वं तदविरोधित्वे पश्चादपि तद्वैरासंभवात् ।  \n कैवल्येन रूपेण पश्चाद्विरोध इति चेन्न; कैवल्यस्य स्वरूपमात्रत्वे दत्तोतरत्वात् ।  \n स्वरूपातिक्तित्वे सत्यत्वे सद्वितीयत्वप्रसङ्गात्, तन्मिथ्यात्वे तत एवाविद्यास्थित्यवश्यंभावात् ।  \n एतेन प्रयोजकं यदुक्तम्, तदपि दत्तोत्तरम् ।  \n अतएव न द्वितीयः, अनध्यासरूपाया निवृत्तेस्स्वरूपान्तर्भावादिविकल्पदुःस्थत्वात् ।  \n अन्तर्भावे ब्रह्मणोऽनादित्वेनाविद्याया नित्यनिवृत्तिप्रसङ्गात् ।  \n यद्यपि घटादेः स्वरूपमेव तत्प्रागभावनिवृत्तिरितिवत् ज्ञानस्वरूपं ब्रह्मैवाज्ञाननिवृत्तिरिति वक्तुं शक्यम्, तथाऽपि स्वप्रागभावनिवृत्तिरूपघटादेरिव स्वाज्ञाननिवृत्तिरूप ब्रह्मणोऽपि तदनन्तरत्वावश्यंभावे कादाचित्कत्वादयो दोषास्समुन्मिषेयुः।  \n  \nननु पूर्वसिद्धभूतलस्वरूपमेव पश्चिमसिद्धघटादिनिवृत्तिरित्यभावापलापवादिभिरभ्युपगम्यत इति चेत्; किमनेन? अस्माभिस्तत्रापि घटसंसर्गप्रत्यनीकतारूपस्य पराभिमतघटाभावाविनाभूत भावान्तरात्मककालविशेषसंसर्गतन्मूलपरिणामादेः प्रत्यक्षसिद्धस्य भूतलावस्थाविशेषस्य यथायथं घटाभावत्वाभ्युपगमात्तस्य घटसंसर्गोत्तरभावित्वेन पूर्वसिद्धत्वासिद्धिः ।  \n नन्वभाववादिनोऽपि कार्यप्रागभावस्य कारणाश्रयत्वात्कारणेऽपि कार्यप्रागभावस्य सम्बन्धोऽभ्युपगतः, सम्बन्धिनः प्रागभावस्य निवृत्तौ च तत्सम्बन्धनिवृत्तिरास्थेया, सा च सम्बन्धनिवृत्तिः कारणस्वरूपानतिरेकिणीष्टा च, कार्यं तु दृश्यमानं स्वप्रागभावस्यैव निवृत्तिः, एवं कार्यकारणयोस्सम्बन्धोऽपि स्वप्रागभावनिवृत्तिरेवेति परिशेषात् पूर्वसिद्धकारणस्वरूपमेव कार्यप्रागभावकारणयोस्सम्बन्धनिवृत्तिरिति; तदप्यसत्, कार्यतत्प्रागभावयोः कारणेन सह स्वरूपातिरिक्तसम्बन्धमनभ्युपगच्छतां पुरतो नेदं चोद्यम् ।  \n अभ्युपगच्छतामपि कार्यसम्बन्धप्रागभावः कार्यप्रागभावकारणयोस्सम्बन्ध एवेति तस्य तन्निवृत्तित्वं युक्तम् ।  \n कार्यमेव वा स्वप्रागभावतत्सम्बन्धयोरप्यभावो भवतु,   \nविरोधाविशेषात् ।  \n यथैक एव प्रध्वंसः कार्यतत्प्रागभावयोः प्रतिपक्षः, इत्यादि स्वयमूह्यम् ।  \n  \nननु भवतामप्यविद्यानिवृत्तिः पूर्वसिद्धजीवस्वरूपाविर्भाव एव, \\*स्वेन रूपेणाभिनिष्पद्यत इति श्रुत्यनुसारात्, तद्ब्रह्मस्वरूपाविर्भाव एवास्माकमविद्यानिवृत्तिरस्त्विति चेन्न; संसारदशायामनाविर्भूतानेकाकारगोचरस्याविर्भावशब्दार्थस्य धर्मभूतज्ञानविकासविशेषस्य पूर्वं कर्मणा प्रतिबद्धस्य पश्चात्तन्निवृत्तौ स्वरूपानुबन्धित्वादनिवर्तनीयस्यास्माभिरभ्युपगमात् ।  \n भवतस्तु निराकारे ब्रह्मणि नित्याविर्भूतज्ञप्ति (व्यक्ति) मात्रस्वरूपे नापूर्वः कश्चिदाभिर्भावः ।  \n ननु ब्रह्माकारविवर्तान्तः करणवृत्त्युपलक्षितस्वरूपेणापूर्वेण ब्रह्म स्वाज्ञाननिवृत्तिः, कारणविनाशाच्चोपलक्षकान्तः करणवृत्तिनाशे तदुपलक्षणाभावेन न सद्वितीयत्वादिप्रसङ्गावकाश इति चेत्; तदप्यतिमन्दम्, उपलक्षणस्वरूपस्यैव निष्कर्षवशान्निवृत्तिरूपत्वप्रसङ्गेनाध्यासरूपविकल्पानुप्रवेशात्, तस्य च दूषितत्वात् ।  \n उक्तानां च विकल्पोत्तराणां तथाविधान्तः करणवृत्तिनाशे तन्मूलोपलक्षणनाशे च तुल्यप्रसरत्वात् ।  \n बहिर्भावे तु सद्वितीयत्वापत्तेः ।  \n समुच्चये विरोधात् ।  \n आकारभेदकल्पनेऽनवस्थानात् ।  \n आकारैक्ये भेदाभेदयोरैक्यप्रसङ्गात् ।  \n किंच बहिर्भावे च सा किमनादिरुतादिमती? पूर्वत्र   \nनित्यमविद्यानिवृत्ति प्रसङ्गः ।  \n उत्तरत्र कारणाभावात् कार्याभावः, न हि मिथ्याभूतमविद्यादिकं सत्यभूतायास्तस्याः कारणं संभवति, असत्यात् सत्योत्पत्तेरन्यत्र दूषणात् ।  \n न च सत्यं ब्रह्मैव तत्कारणमस्त्विति वाच्यम्; तदनादित्वप्रसङ्गेन प्रागुक्तोपद्रवात् ।  \n नहि विगलितशबलभावं ब्रह्मैव तत्कारणम्, शबलभावविगलनस्यैव कारणान्वेषणेनात्माश्रयप्रसङ्गात् ।  \n नन्वविद्यानिवृत्तिर्न सती, ब्रह्मव्यतिरिक्तत्वात्; नापि सदसदात्मिका, व्याघातादिदोषशतोन्मेषात्, नच सदसद्विलक्षणा, सदसद्विलक्षणनिवृत्त्यात्मकत्वव्याघातात्; अतः परिशेषादसती वा, तामपि कोटिं परित्यज्य पञ्चमप्रकारो वा ।  \n भावाभावयोरेव हि सदसदादिप्रकारा निवृत्तयः ।  \n सदसद्विलक्षणञ्चाज्ञानम्, तन्निवृत्तिश्च प्रमाणसिद्धेति सदसदनिर्वचनीयाज्ञानानुसारेण यक्षानुरूपो बलिरिति न्यायात् सदसदादिसर्वप्रकारविलक्षणा तन्निवृत्तिः कल्प्यत इति किं नोपपन्नमिति चेत्; अहो परापादनीयमात्मनः परिवादमात्मनैवाविष्कृत्य वैदग्ध्यमभिनयसि ।  \n तथा हि -कोटित्रयस्य भवतैव दूषितत्वात् अल्पशेषं कृतं शत्रुकार्यम् ।  \n यत्त्वसतीवेत्युक्तम्, तत्र भावान्तराभावनयेन भावान्तरविवक्षायां सद्वितीयत्वप्रसङ्गः ।  \n अतिरिक्ताभावविवक्षायां च सद्वितीयत्वं तेनैव भावेन तत्प्रतियोगिना च सत्यत्वेन दुस्त्यजम् ।  \n अभाववादिनां सत्यस्यैवाभावप्रतियोगित्वात् ।  \n निरुपाख्यविवक्षायां च तस्याश्शशश्रृङ्गादिवदकादाचित्कत्वप्रसङ्गः ।  \n ततश्च पूर्ववत्सर्वदैवाविद्यानिवृत्तिरनिवार्येत्यसंसारः ।  \n   \nतस्यास्संसारस्य चाविरोधे अनिर्मोक्षः ।  \n परमार्थतस्सर्वदा संसाराभावात् तत एव परमार्थमोक्षाभावश्चेति नानिष्टप्रसङ्गाविमाविति चेन्न; व्यावहारिकबन्धमोक्षव्यवस्थाभङ्गस्यैव प्रसज्यमानत्वात् ।  \n तामपि व्यवस्थां परित्यजतः लौकिकवैदिकसर्वव्यवहारविलोपप्रसङ्गः ।  \n किं च अविद्यानिवृत्तेरसत्त्वे नित्यमविद्यासद्भावप्रसङ्गः ।  \n ननु घटप्रध्वंसस्यासद्रूपत्वाभावात् ।  \n स ह्यभावात्मकोऽपि तत्कालीनतया प्रमाणतस्सिद्धः ।  \n अन्यथा घटनित्यत्वस्यापि दुर्निवारत्वात् ।  \n असद्रूपमेव घटप्रध्वंसमभ्युपेत्य दूषणं ब्रूया इति चेन्न;शमलं भक्षय शापितोऽसि गुरुणेत्यादिवदशक्यत्वात् ।  \n शक्यत्वाभ्युपगमे वा त्वयैव दूषणमनुमतमिति किमस्माकं तत्समर्थनेन? पञ्चमीं कोटिमाटीकमानस्यापि ते न काचिद्गतिः ।  \n साहि माध्यमकिगोष्ठीमध्ये भवन्तमध्यारोप्यानिर्वचनीयाग्रहविशिष्टं च सदद्वितीयं ब्रह्म विलुपन्ती त्रय्यन्तवादवारवाणमवधूयान्तर्गतं प्रकाशयेत् ।  \n ते ह्येवमाहुः \\*न सन्नासन्न सदसन्न चाप्यनुभयात्मकम् ।  \n चतुष्कोटिविनिर्मुक्तं तत्त्वं माध्यमिका विदुः ।। इति ।  \n न चैकदेशवैषम्याद्विशेषः, पञ्चमकोटिपरिग्रहस्य भिक्षुपादप्रसरणन्यायेन समस्तभवत्सिद्धान्तावस्कन्दात् ।  \n व्यवस्थाहेतूनामपि व्यावहारिकत्वेना व्यवस्थितत्वस्यैव व्यवस्थितत्वात् ।  \n नच यक्षानुरूपो बलिरिति न्यायस्यात्रावकाशः, आनुरूप्यस्याविरोधित्वरूपत्वे सदसदनिर्वचनीयाज्ञाननिवृत्तेरप्यनिर्वचनीयरूपत्वप्रसङ्गात् ।  \n विरोधिरूपत्वे त्वनिर्वचनीयत्वप्रत्यनीकत्वस्य निर्वचनीयत्वेन सदसत्त्वसमुच्चयकोटिबहिर्भावायोगात् ।  \n तस्याश्च दूषितत्वात् ।  \n यदा च भवदभिमता सदसद्विलक्षणकोटिरपि निशिततर्कशूलकोटिमारोपिता तदा कैव कथा निर्विशेषपरब्रह्माधिष्ठानानिर्वचनीयभावरूपाज्ञानविक्षेपात्मकव्यतिरिक्तजडरूपाह मर्थाहङ्कारवृत्तिविशेषरूपमिथ्यास्वरूपतत्त्व मस्यादिवाक्यलक्षणप्रभवब्रह्मात्मैक्य विज्ञानकृतसदसद निर्वचनीय विश्वनिवृत्तिरूपायागन्धर्वनगरगोपुराधिरूढगगारविन्दमकरन्दपानमदभरमन्थरवन्धा सुतशुभकरतलकलितखर विषाणकोदण्डकोटिघटितकमठरोमशिञ्जनीर्नियत्न निर्यदैन्द्र जालिकशरशलाकाकृतभविष्यद्देवदत्त पुत्रशिरश्छेदसोदराया दुरभिलपकारकज्ञापिकायाः पञ्चम्याः कोटेरित्यलमपरिणतभणितिपरिहसनेनेति ।।  \n।। इति शतदूषण्यां निवृत्त्यनुपपत्तिवादः चतुश्चत्वारिंशः ।।44।।"
              },
              {
                "author": "Nrisimharaja",
                "commentary": "44 ---\nअविद्यानुबन्धित्वसङ्गतिमभिप्रेत्यवादार्थं सूचयन् स्वाभीष्ट देवतामभिष्टौतिः - सत्वानीवेति । विरुद्धजातिषु गोव्यघ्रादि योनिषु जन्मना सिद्धानि विरुद्धजातीनि गो व्याघ्रादीनि सिद्धाश्रमे वैरं परित्यज्यैकत्र सन्ति तथा विधयो गुणपराः भेदपराश्च निषेधै निर्गुणादि वाक्यैस्सहा विरोधेनैक्यवाक्यतां भजन्ते यत्र ब्रह्मणीत्यर्थः । अङ्गसङ्गिन्या कमलया लक्ष्म्या ईश्वरप्रक्रिया सृष्टिस्थित्यादयोयेन स तथोक्तः । \"यस्यावीक्ष्य मुखं तदिङ्गित पराधीनो विधत्तेऽखिलं'' (श्री.गुणरत्नकोशः) यद्भूभङ्ग प्रमाणं स्थिरचररचनातारतम्ये मुरारेः (श्रीगुणरत्नकोशः) इत्याद्यर्थः । शान्तावद्यं - क्लेशकर्मविपकादि निवर्तकमित्यर्थः । अनेन परपक्षे निवृत्तिर्न सम्भवतीति वादार्थस्सूचितः । अध्यासरूपेति मिथ्येत्यर्थः । तन्मूलेति - अध्यसस्याविद्यामूलत्वादविद्याध्या ध्यासायास्सत्वमावश्यकं । तत्सत्वे च तत्कार्याण्यपि स्युरित्यर्थः । नन्वविद्याया निवृत्तिजननानन्तरं सत्वं नास्तिं । घटध्वंसानन्तरं घटस्येवेत्यत्राहः - उपादानमिति । निमित्तस्याभावेऽपि कार्यस्यस्थितिस्सम्भवति नतूपादानाभाव इत्यर्थः नन्वविद्यापिनिमित्तमेव .....त्मेति । सत्वोपादानाया इति । कार्योपादानोपादेययोस्तुल्य ताकत्वस्य तेनैवाङ्गीकारादिति भावः । न चेति । दोषनिवृत्तावध्यासनिवृत्तेर्दशनाद्यावदध्यासंदोष उपादानमिति भावः । अन्यथा दोषमाहः - तथा सतीति । नि( ) प्रपञ्चाध्यासस्यापि सम्भवादविद्यारूपदोष एव न स्यादित्यर्थः । उपादानरहितेति । उपादानरहितत्वेऽनादित्वादविद्याया विरोधस्यात् । आद्यमुपादानरहितत्वे ( )न्तरादोषमूलत्वाभावेन ( +)त्वं न स्यादिति भावः । नन्विद्यानिवृत्तिरविद्योपादानैव । न च निश्शेषाविद्या निवृत्त्यसम्भवः । अविद्यानिवृत्तेरपि निवृत्तरिति शङ्गतेः - निवृत्तिरिति । निवृत्तिनिवृत्तेरपि कार्यत्वेना विद्योपादानत्वावश्यंभावादविद्यास्थितिरवर्जनीयेत्याहः - नेति । दूषणीय इत्याहः - निवृत्तीति । निवृत्तेर्मिथ्यात्वे प्रतियोगिन एव प्रतिपन्नोपाधौ त्र्यैकालिकनिषेधरूपतया मोक्षकालेऽपि तत्सत्वंस्यत् । घटो नष्ट इति भ्रमे सति घटनिवृत्तेर्मिथ्यात्वे तत्प्रतियोगिनस्सत्यत्व दर्शनात् तथा सत्यत्वं च स्यादित्यर्थः । मिथ्यत्वे निवृत्तेरपि न वृत्तौ प्रतियोग्युन्मज्जनं स्यात् । सत्यत्वं च मोक्षकाली न स्यादित्यर्थः । स्वप्नप्रदीपस्य निवृत्तावपीति । तस्य मिथ्यात्वेऽपीत्यर्थः । तमो बाधकस्य जागरस्यतमोविरोधिनो जागरस्येत्यर्थः । अयं भावः - स्वाप्नप्रदीपस्य तमसो न स्वाप्नाभाव प्रतियोगित्वेन मिथ्यात्वम् । अपि तु त्रैकालिकाभावप्रतियोगित्वेन । तथा च तादृशाभावस्य जाग्रत्काले सत्वान्न सत्यत्वमित्यर्थः । जन्यदिति तदुभयविरोध्यत्वादित्यर्थः । तस्य तदुभयप्रत्यनीकत्वेप्यद्वैत - साक्षात्कारात्प्राक् न तद्विरोधित्वमिति शङ्कामनूद्य परहरतिः - पूर्वमिति । दत्तोत्तरत्वादिति । तदुभय प्रत्यनीकत्व इत्यादिनेत्यर्थः । एतेनेति । प्रयोजकं ब्रह्मव्यतिरिक्तत्वरूप निवृत्तिप्रयोजकं प्रागुक्तदूषणैर्न प्रयोजकमित्यर्थः । नित्यनिवृत्ति प्रसङ्गादिति । अविद्यास्वरूपस्य सर्वदाप्यभाव प्रसङ्गादित्यर्थः । ननु कथं ब्रह्मणोऽविद्यानिवृत्तित्वं । तथा सति घटस्यापि निवृत्तित्वप्रसङ्गादतो ब्रह्मैवाविद्या निवृत्तिरितिपक्षस्यानुत्थितिरेवेति किं तद्दूषणगवेषणेनेत्याशङ्क्य कथंचिदुत्थानं समर्थयन् दूषणान्तरमप्याहः - यद्यपीति ।कादाचित्कत्वादय इति । आदिपदान्मिथ्यायो गृह्यन्ते । अभावालापिभिरिति - अधिकरणातिरिक्ताभावो नास्तीति वादिभिरित्यर्थः । घटसंसर्ग प्रत्यनीकतारूपस्येति । घटसंसर्गप्रत्यनीकता विरोधित्वं रूपं धर्मो यस्येति विवक्षितं । घटसंसर्ग विरोधिन इत्यर्थः । घटाभावाविना भूतेति । पराभिमत घटाभावाधिकरणत्वेनाभिमतदेशनिष्ठस्येत्यर्थः । परिमाणादेरित्यादिपदेन तदानीं तन द्रव्यादि संसर्गो गृह्यते । भूतलाद्यवस्था विशेषस्या भूतलादि धर्मस्य । एवं कार्यकारणयोस्सम्बन्धोऽपीति । एतस्यापि कार्यप्रागभावं प्रत्येव निवृत्तित्वात्प्रागभावसम्बन्धनिवृत्तिः । कारणस्वरूपमेवेति । तस्य प्रागभावसम्बन्ध भूतनिवर्त्योत्तरत्वं नास्तीति निवृत्तेर्ननिवर्त्योत्तरत्वनियम इत्यर्थः । नेदं चोद्यमिति । प्रागभाव सम्बन्धस्य प्रागभावाभिन्नतया प्रागभाव निवृत्तिरूपस्य कार्यस्यैव स्व प्रागभाव सम्बन्ध निवृत्तिरूपत्वादित्यर्थः । अभ्युपगच्छामीति कार्यसम्बन्ध प्रागभाव एव कार्य प्रागभावकारणयोस्सम्बन्ध इति कार्यसम्बन्धस्यैव कार्यप्रागभाव सम्बन्ध निवर्त्यत्वमित्यर्थः । प्रतिपक्ष इत्यादीति । यथा प्रतियोगितावच्छेदकमेवतदन्योन्याभवात्यन्ताभावःस्वात्यन्ताभावात्यन्ता भावश्च तथेत्यादिशब्देन विवक्षितः । संसारदशायामिति ।संसारदशायां जीवस्य शेषत्वना सत्व ( )स्य कर्मरूपाविद्यानिवृत्तौ ( ) ज्ञानेन प्रकाशो भवति । स एव स्वेन रूपेणाविर्भावः । न तु सो नागन्तुक इति भावः । स्वरूपानु बन्धित्वादनिवर्तनी - यस्येति । स्वरूपानुबन्धः ( )कर्मनिबन्धन ( ) निवर्त ( ) चोतरकालं तद्विरोध्य ( ) बन्धत्वाभावो निवर्तनीयत्वं च स्वेनरूपेणाभिनिष्पद्यत इत्यनेन विवक्षितमिति भावः । विवर्तः परिणतः । वृत्युपलक्षितस्वरूपेणेति । यथा काकवद्देवदत्तगृह ( )क्षितमवृणत्वादि तता मृत्युप( ) धर्मः तद्विशिष्टतया साध्यमित्यर्थः । उपलक्षणरूपस्य उपलक्ष्यधर्मस्येत्यर्थः । उपलक्षिताकारः अध्यस्तोऽनध्यस्तोवेति विकल्पाभिप्रायेणाहः - अध्यासरूपत्वकल्पनेति । अविद्याया अनिवृत्ति सङ्गादिभिरित्यर्थः । उपलक्षणभावान्नसद्वितीयत्वमित्युक्तमपि पूर्वविकल्पदूषणाक्रान्तत्वान्न सम्भवतीत्याहः - उक्तानामिति । द्वितीय आहः - बहिर्भावेत्विति । विकल्पोत्तराणां सत्यमिथ्यत्वादि विकल्पानामनिर्मोक्षा द्वैत क्षति रूपदूषणानां चेत्यर्थः । अन्तर्भावान्नबहिर्भाव प्रयुक्तो दोषो बहिर्भावान्नान्तर्भाव प्रयुक्तो दोष इति शङ्कामनूद्य परिहरतिः - समुच्चय इति । अन्तर्भावबहिर्भावयोस्सत्व उभय प्रयुक्त दोषाः स्युर्नत्वन्यतरेणान्यतरप्रयुक्तदोषनिरास इत्यपि द्रष्टव्यं । ननुं किं केनचिदाकारेणान्तर्भावः केनचिदाकारेण बहिर्भाव इति तयोः प्रयाेजकभेद इष्यत उत एक एवाकार उभयप्रयोजक इति विकल्पमभिप्रेत्याद्यं दूषयतिः - आकारभेदेति । तयोरप्याकरयोरन्तर्भाबहिर्भावाङ्गीकारे तत्तत्पक्षोक्तदोषप्रसङ्गेन समुच्चयस्यैवाङ्गीकर्तव्यत्वात्तत्र च विरोधपरिहारायकारभेदो वाच्यः । तत्रापितथैवेत्यनवस्थेत्यर्थः । द्वितीयं दूषयतिः - आकारैक्य इति । अन्तर्भाव बहिर्भावयोर्भेदाभेदरूपत्वादेकेनाकारेण विरुद्धयोस्सामानाधिकरण्योपपादनासम्भवात्तयोरैक्यस्यादिः - किञ्चेति । सा - अविद्याननिवृत्तिरित्यर्थः । नित्यमिति । कदाप्यविद्यातत्कार्ययोरुपलम्भो न स्यादित्यर्थः । न हि मिथ्याभूतमिति । कारणत्वेप्यविद्यानिवृत्तेश्च भिन्नसत्ताकतया विरोधाभावान्निवृत्तावप्यविद्यातिष्ठेदेवेति भावः । आत्माश्रयप्रसङ्गादिति । विगळितबळभावोह्यविद्यानिवृत्तिरेव तथा चा विद्यानिवृत्तया निवृत्तिरित्यामाश्रय इत्यर्थः । नन्वितीदं च तु प्रकार विद्यानिवृत्तिरिति पक्षं शङ्कतेः - नन्विति । अत्र पत्रेऽपि कारणविचारे प्रागुक्ता दोषाः स्युस्तथापि तद्वैलक्षण्यमात्रेण भ्रान्त्या शङ्केति ध्येयं । घातादीत्यादिपदेनाद्वैतश्रुत्याविरोधादिग्रहः । सर्वसदसद्विलक्षणेति । मोक्षदशायां यावन्मिथ्या वस्तुनिवृत्तेर्वाच्यत्वान्निवृत्तेरपिमिथ्यात्वे स्वप्रतियोगित्वं वक्तव्यं । तच्च व्याहतमित्यर्थः । असति वेति । मोक्षदशायां प्रतीतेरिति भावः । ननु सत्वं सत्वमिथ्यात्वं वा स्यात् कथं पञ्चमप्रकारत्वमित्यत्राहः - भावाभावयोरिति । सद सतोरित्यर्थः । आदिशब्देन मिथ्यात्वं विवक्षितं सतो घटादेस्सद्रूषा मिथ्यारूपा वा निवृत्तिरसतो निरूपाख्यस्यात्वद्रूपनिरुपाख्येत्यर्थः। दृष्टानुसारेण कल्पने सत्वं निर्वचनीयत्वं वा स्याद्यदि च तथा नेष्यते तर्हि निवृत्तिस्वरूपमेव न स्यादित्यत्राहः - तत्प्रवृत्तिरिति । सदादिरूपत्वस्या सम्भवात्ख्यातिबाधाभ्यां प्रामाणिकार्थलक्षणा निर्वचनीयवत्तद्विलक्षण तन्निवृत्त्यङ्गीकारो न युक्त इति भावः । किमसतीत्यनेनाभावत्वमुत निरूपाख्यत्वं विवक्षितमिति विकल्पमभिप्रेत्याद्यं दूषयतिः - त्यारभ्य भाव प्रतियोगित्वादित्यन्तेन । द्वितीयत्वप्रसङ्ग इति । मिथ्यात्वस्य पूर्वोक्तव्यायेन सम्भवादिति भावः । तेनैवेति । पूर्वोक्तन्यायादिति भावः । तत्प्रतियोना सद्वितीयत्वे हेतुमाहः - अभाववादिनामिति । ध्वंसस्य निरुपाख्यत्वनङ्गीकारात्सत्यस्यैवा भावान्यूनसत्ताकस्यैव प्रतियोगित्वादित्यर्थः । द्वितीय आहः - निरुपाख्येति । नन्वेवं भूतानिवृत्तिर्नसंसारविरोधिनीति संसारस्सम्भवत्येवेत्यत्राहः - तस्या इति । निवृत्तेरित्यर्थः । परमार्थत इति । बन्धमोक्षौ वस्तुतो न स्त इति भावः । लौकिकवैदिकेति । किञ्चेति । विरोधिनो भावादिति भावः नन्विति । असद्रूपत्वं तु तच्छत्वमप्रामाणिकत्व सर्वशून्यवद्यपेक्षयापि कष्टस्त्वमिति भावः । मिति यावत् । अन्यथेति । घटध्वंसस्य तुच्छत्व इत्यर्थः । शङ्कतेः - असद्रूपत्वमिति । अयस्सूचीशबलम् । अशक्यत्वादिति । अभ्युपगमस्येति शेषः । दूषणममतमिति । अभ्युपगममापादयता त्वया तथा स्वरूपाङ्गीकाराद्दूषणमनुमतमेवेत्यर्थः । यद्वा निवृत्तेर्ब्रह्मस्वरूपत्वपारमार्थिकत्वपञ्चम प्रकारत्वान्यतमपक्षमेवसमर्थता त्वया अविद्यानिवृत्तेरसत्वे दूषणमनुमतमेवेत्यर्थः । यद्वा निवृत्तेर्ब्रह्मस्वरूपत्वपारमार्थिकत्वपञ्चम प्रकारत्वान्यतमपक्षमेव समर्थतात्वया अविद्यानिवृत्तेरसत्वे दूषणमनुमतमेवेत्यर्थः । अनिर्वचनीयाग्रहविशिष्टमिति । अनिर्वचनीयाभिमानवन्तं प्रपञ्चं ब्रह्म चापलाप्य माध्यमिकशिष्यत्वं प्रकटितं स्यादित्यर्थः । अन्तर्गतं प्रच्छन्नं । अनुभयात्मकं अनिर्वचनीयं । चतुष्कोटिविनिर्मुक्तं - पञ्चमप्रकारं । न चेति । किञ्चित्साम्यमात्रात्तन्मतप्रवेशापादनेऽतिप्रसङ्ग इति भावः । भिक्षुपादेति । भवन्मते शुक्तिरजतस्यमिथ्यात्वेन प्रपञ्चमिथ्यात्ववदिति भावः । व्यवस्था हेतुनेति । मिथ्याभूतानां व्यवस्थापकत्वे शुक्तेरेवरजात्मता व्यवस्थिति प्रसङ्गाद्ब्रह्मणोऽपि मिथ्यात्वं प्रसङ्गादिति भावः । यद्वा प्रातिभासिक व्यावृत्त व्यावहारिकसिद्धये हि व्यावहारिकसत्वमिष्यते । तदङ्गीकारेऽपि व्यवस्थाया असिद्धिर्न प्रपञ्चस्यापि व्यावहारिकमेष्टव्यं । तन्निवृत्तिवदेव पञ्चमप्रकारत्वसम्भवादित्यर्थः । अविरोधरूपत्व इति । सजातीयत्व इत्यर्थः । निवृत्तेस्सदसदनिर्वचनीयाविद्याकल्पनं प्रत्यानुकूल्यं सजातीयत्व एव सिध्यतीतिभावः । विरोधिरूपत्व इति । विजातीयत्व एव तत्प्रत्यनीकत्वमिति विजातीयत्व इत्यर्थः दूषितत्वादिति । अद्वैत हानि संसाराभावान्निर्मोक्षाविद्यानुवृत्त्यादिप्रसङ्गेनदूषितत्वादित्यर्थः । अत्र अस्मदाचार्याणां सङ्ग्रहः - \n\"निवृत्तेश्चेत्सदन्यत्वमनिर्मोक्षः प्रसज्येत ।\nनिवृत्तेर्यदि सत्यत्वमनिर्मोक्षः प्रसज्यते ।।\nसत्ता भेदाद्विरोधो न प्रतियोग्यनुयोगिनोः ।\nविद्या(मिथ्या) कार्यं विनाविद्या (द्यां) नतिष्ठेत काद च न ।।\nयक्षानुरूपबलिना सत्ता साम्यं न विद्यते ।\nगौरवाद्भिन्न सत्तया विरहो न प्रयोजनकः ।।\nइति\nवत्सकुलजलधिकौस्तुभ नृसिंहगुरुसुतेन सिंह देवेनकृतायां शतदूषणीटीकायां चतुश्चत्वारिंशोवादस्समाप्तः ।।"
              }
            ]
          },
          {
            "verse_number": 45,
            "original_text": "45 शब्दावेद्यत्वनिरासवादः",
            "commentaries": [
              {
                "author": "Vedanta Desika (original text)",
                "commentary": "45 ---\n \n  \"45 शब्दावेद्यत्वनिरासवादः\" \n।।अथ शब्दावेद्यत्वनिरासवादः पञ्चचत्वारिंशः ।।45।।  \nयन्नामनि परोरजांसि गृणतां यादृच्छिकैर्हेतुमिः दुर्लङ्घोऽप्युपयाति गोष्पदतुलां संसारवारां निधिः ।  \n\nदूरे नित्यमसीमभूमकतया वाचां यदाचक्षते तद्वन्देमहि सर्वशब्दविषयं त्रय्यन्तवेद्यं महः ।।  \nयदूचिरे -निर्धूतनिखिलकल्पनाजाले स्वप्रकाशचिन्मात्रे ब्रह्मणि कस्यचिच्छब्दस्य वृत्तिस् संभवति ।  \nनहि निमित्तमन्तरेण शब्दाः प्रवर्तेरन्, न चावेद्ये वेदकानामवकाशः ।  \nन च सर्वेषामात्मसाक्षिकं प्रकाशमाने प्रकाशकापेक्षा ।  \nन चैवमुपदेशनैरर्थक्यम्, स्वत एव प्रकाशमानेऽपि स्वरूपे कल्पितोपप्लवप्रशमनमात्रार्थतया प्रतिपन्नार्थप्रतिष्ठापनार्थप्रत्यभिज्ञापकतया वोपदेशसाफल्यात् ।  \nअतएव वेदान्तां ब्रह्मणि प्रवृत्तिरपि व्याख्याता ।  \nयद्यप्यविद्योपाधिकोपरागप्रशमनपरेषु वाक्येषु सद्बह्मात्म ज्ञानादिशब्दैर्ब्रह्म निर्दिश्यते, तथाऽप्युपलक्षण भूतैस्तैश्चन्द्रमस इव शाखया न ब्रह्मणस्संस्पर्शः ।  \nअत एव न ब्रह्मादिशब्दनिर्देशेन स्ववचनविरोधः ।  \nन च नामकीर्तनविधीनां विरोधः,   \nसगुणब्रह्मविषयत्वात्तेषाम् ।  \nअत एव हि परस्मिन् ब्रह्मणि\\* मौनं मन्त्रजप इत्याचार्याः ।  \nअन्यथा कथमसंप्रज्ञातोऽपि समाधिस्स्यात् ।  \nन च विचित्रनामरूपभाक्त्वश्रुतिविरोधः, तस्यास्तत्कार्योपहितविषयत्वस्य युष्माभिरप्यङ्गीकारात् ।  \nन च शब्दतत्त्वमेव ब्रह्मेति स्वप्रकाशत्वे स्ववाच्यतया शब्दवाच्यता, शब्दब्रह्मणोऽपि ब्रह्मविवर्तमात्रत्वात् ।  \nअत एव स्मरन्ति \\*शब्दब्रह्मणि निष्णातः परं ब्रह्माधिगच्छतीति ।  \nआह च साम्बः \\*शब्दार्थत्वविवर्तमानपरमज्योतीरुचो गोपतेरिति ।  \nनच ब्रह्म शब्दवाच्यं वस्तुत्वात् घटवदित्यनुमानोदयः, काल्पनिकवाच्यत्वेन सिद्धसाधनात् ।  \nतदतिरिक्तस्य तु दृष्टान्तेऽप्यस्मन्मतेनासिद्धेः ।  \nघटादिषु च वस्तुत्वानभ्युपगमेन साधनविकलत्वाच्च ।  \nन च प्रकाशमानत्वादिमात्रं वस्तुत्वमिति वाच्यत्वं वोऽपीष्टम्, स्वयमसतः परमार्थधर्मानाधारत्वात् ।  \nकिंच यदि वाच्यत्वं वाच्यम्, ततस्तस्यापि वाच्यत्वान्तरमेवं तस्यापीत्यनवस्था ।  \nयदि पुनरवाच्यं तेनैवानैकान्त्यं दुष्परिहरम् ।  \nब्रह्म न शब्दवाच्यम् निर्विशेषत्वादिति प्रत्यनुमानं च ।  \nआगमे च परिपन्थिनि कथमनुमानगन्धः ।  \nतथाहि \\* यतो वाचो निवर्तन्ते, अप्राप्य मनसा सह, \\*न शब्दगोचरो यस्य योगिध्येयं परं पदमित्यादिश्रुतिस्मृतिशतैर्बाधस्स्फुट एव ।  \nन च सामान्यपरत्वम्, ब्रह्मस्वरूपोपदेशपरतयैव प्रवृत्तेः ।  \nन च कतिपयशब्दनिषेधपरतया सङ्कोचः, तथा सति सर्ववस्तुसाधारण्येनातिशयासिद्धेः ।  \nअसङ्कोचे   \nचास्मदुक्तविषयव्यवस्थायास्सङ्ग्राह्यत्वात् ।  \nतदेतत्सर्वमभिप्रेत्य भगवान् पराशरः\\* प्रत्यस्तमितभेदं यत्सत्तामात्रमगोचरम् ।  \nवचसामात्मसंवेद्यं तज्ज्ञानं ब्रह्मसंज्ञितम् ।। इति ।  \nअतो न ब्रह्म कस्यचिदपि शब्दवाच्यमिति ।  \n\nअत्रोच्यते -यदुक्तं समस्तविशेषरहिते ब्रह्मणि निमित्ताभावेन न शब्दप्रवृत्तिरिति; तत्र सविशेषत्वोपपादनादेव हेतुरसिद्धः ।  \nयथा च निमित्तं निमित्तान्तरमन्तरेण शब्दवाच्यं भवति यथा स्वरूपमपीति निरूप्यतां त्वया ।  \nयेषां शब्दानां यत्र यन्निमित्तद्वारेण प्रवृत्तिः तेषामेव हि तत्र तदभावे निवृत्तिः ।  \nअन्यादृशस्तु शब्दो ब्रह्मणि न दृश्यत इति चेत्; किं कुर्मः? सङ्केत्यतां व्यवहाराय तथाविधश्शब्दोऽपि ।  \nयच्च अवेद्ये वेदकानां नावकाशः, नच स्वयंप्रकाशे प्रकाशकापेक्षेति, तच्च स्वप्रकाशस्यापि ज्ञानान्तरवेद्यत्वस्थापनादेव परिहृतम् ।  \nयच्चोपदेशानां वेदान्तानां च कल्पितोपप्लवप्रशमनमात्रार्थत्वमुक्तम्, तदपि तदा शोभते, यदि स्वरूपमनिर्दिश्योपरागाश्शमयितुं शक्येरन् ।  \nअन्यथा ब्रह्मणो निर्विशेषत्वमपि नोक्तं स्यात् ।  \nननु किं ब्रह्मणो निर्देशेन, विशेषा एव प्रतीयमाना मिथ्यात्वेन ज्ञाप्यन्ते, ब्रह्म तु स्वप्रकाशं तिष्ठत्येवेति चेत्; तदपि न, \\* निर्गुणं निरञ्जनमित्यादीनां ब्रह्मणो विशेषणतयैव प्रयोगात् ।  \nप्रकाशमानमात्रनिषेधे च ब्रह्मणोऽपि निषेधप्रसङ्गात् ।  \nयदि ब्रह्मव्यतिरिक्तमिति विशेष्येत, तदापि सिद्धस्तन्निर्देशः ।  \nप्रतियोगितयेति तु विशेषः ।  \nयच्चोपदेशादेः प्रत्यभिज्ञापकत्वमिति; ततः किमायातमवाच्यत्वस्य? पूर्वप्रतिपन्नेऽपि शब्दप्रवृत्तिमात्रस्यानभ्युपगमात् ।  \nयत्तु शाखाचन्द्रन्यायेन सद्ब्रह्मादिशब्दैरुपलक्षणभूतैर्न ब्रह्मणस्संस्पर्श इति, तदप्यसत् ।  \nउपलक्ष्योपलक्षणयोरपि बोध्यबोधकभावलक्षणसंस्पर्शस्य सर्वत्र दुस्त्यजत्वात् ।  \nतावतैव च शब्दवैद्यत्वसिद्धेः ।  \nलक्षणामात्रं तु तत्र, नतु वाच्यत्वमिति चेत्; किमतः? तावताऽपि शब्देवद्यत्वस्य स्थितत्वात् ।  \nमुख्यार्थसम्बन्धादेश्च लक्षणानिमित्तस्य लाक्षणिकशब्देनाप्यपेक्षणीयत्वाच्च ।  \nएतावन्मात्रं शब्दवेद्यत्वमिष्यत इति चेत्; किमन्यत्रेष्यते? न तावन्निमित्ताभावादेरित्युक्तम् ।  \nन च वाङ्मनसनिषेधश्रुतिर्लक्षणामनुजानातीति नियामकं पश्यामः ।  \nविरोधपरिहाराय वृत्तिविशेषविषयत्व व्यवस्था क्रियत इति चेत्; तर्हि लक्षणावृत्तिरेव निषिद्ध्यताम्, नियामकाभावात् ।  \nअस्मन्नयेन सर्वप्रमाणाविरुद्धेनापरिच्छेद्यमाहात्म्यं तदर्थमातिष्ठस्य   \n।  \nअतस्सर्वप्रकारशब्दवेद्यत्वनिषेधस्य दुश्शकत्वात् स्ववचनविरोधो दुष्परिहारः ।  \nयत्तु नामकीर्तनविधीनां सगुणब्रह्मविषयतेति; तत्तावत्सत्यम्, यदि तदतिरिक्तं ब्रह्म नाभिसन्दध्याः ।  \nयश्चासौ \\*मौनं मन्त्रजप इति व्याहतोपदेशः, सोऽपि मौनप्रशंसापरश्चेदुपपद्यते, नतु मन्त्रजपं विहितं प्रतिषेद्धुं क्षमते ।  \nन चाधिकारिविशेषेण विषयव्यवस्था, समाधिनिष्ठमधिकृत्यैव तद्विधानान् ।  \nअसंप्रज्ञातसमाधिरपि न शब्दवाच्यताविरोधी, अपितु केवलं तदातनशब्दानुसन्धानपरिपन्थीति समाधिशास्त्राविदः ।  \nयत्तु विचित्रनामरूपभाक्त्वश्रुतिस्तत्कार्योपहितविषयतयेति, तदस्माभिरपीष्यत एव, तथाऽपि तत्तदुपहितब्रह्मण्यपि तत्तन्नामपर्यवसानविवक्षा दुर्वारा ।  \nअन्यथा \\* बहुस्यामिति सङ्कल्पस्य, \\*तन्नामरूपाभ्यां व्याक्रियतेत्यादेश्च दुर्निर्वहत्वात् ।  \nशब्दतत्त्वस्य ब्रह्मव्यतिरेकसाधनं त्विष्टमेव ।  \nविर्वतता तु प्रकृतानुपयोगिनी पराकृता च ।  \nयत्तु शब्दवाच्यत्वसाधने काल्पनिकवाच्यत्वाभ्युपगमात् सिद्धसाधनत्वमुक्तम्, तदपि स्वबाधपर्यवसितम्, घटाद्यविशेषप्रसङ्गात् ।  \nघटादीनां शब्दवाच्यत्वमभ्युपगम्य ब्रह्मणि तन्निषेधप्रवृत्तत्वात् ।  \nघटादितुल्यशब्दवाच्यत्वाभ्युपगमे च विवादाभावात् ।  \nन हि वयं ब्रह्मणि लोकसिद्धातिरिक्तप्रकारं वा वाच्यत्वमिच्छामः, येन तन्निषेधसिद्धिः ।  \nन च वाच्यत्वमात्रस्य दुर्निरूपतया ब्रह्मणि तदभावः; सामान्यतो दुर्निरूपत्वप्रक्रियायाः प्रपञ्चमिथ्यात्वसाधकानां च निरस्तत्वात् ।  \nअत एव वस्तुत्वादिहेत्वसिद्धिरपि परिहृता ।  \n\nयत्तु प्रकाशमानत्वादिति हेतोश्शुक्तिरजतादिभिरनैकान्त्यमिति; तत्रापि प्रकाशमानस्य सर्वस्याधिष्ठानारोप्यसम्बन्धादेश्शब्दवाच्यत्वसिद्धेः, तदतिरिक्तस्य कस्यचिदस्माभिः प्रकाशमानत्वानभ्युपगमात् ।  \nअसद्धवहारप्रसङ्गस्यान्यत्र निस्तीर्णत्वात् ।  \nयत्तु वाच्यत्वधर्मेणानैकान्त्य मुक्तम्, तदप्यसत्, तस्यापि वाच्यत्वशब्देन वाच्यत्वात् ।  \nअन्यथा वाच्यत्वमिति वक्तुमशक्यत्वात् ।  \nन चावनस्था, घटादिगतवाच्यत्वस्य वाच्यत्वगतवाच्यत्वस्य च वाच्यत्वशब्दवाच्यसामान्यरूपेणैकतया परिगृहीतं किमत्र विस्मरसि? यत्तु निर्विशेषत्वादिति प्रत्यनुमानम्; तत्र केषांचित् स्वरूपासिद्धिः ।  \nसिद्धानामपि स्वयंप्रकाशत्वादीनां स्ववचनविरोधादिभिर्निरासः ।  \nब्रह्मेति धर्मिनिर्देशात्तत्पर्यवसित साध्यहेतुनिर्देशाच्च ।  \nअन्यथा आश्रयासिद्ध्यनन्वयस्वरूपासिद्ध्यादिदोषप्रसङ्गात् ।  \nमुख्यवृत्ति निषेधस्साध्यते, लक्षणया तु धर्मिस्वरूपादिनिर्देश इति चेन्न; ब्रह्म न लक्ष्यं निर्विशेषत्वादित्यपि वक्तुं शक्यत्वात् ।  \nसर्वस्य च ब्रह्मव्यतिरिक्तस्य येनकेनापि शब्देन लक्ष्यत्वसिद्धेर्न सपक्षत्वप्रसङ्गः ।  \nमाभूल्लक्ष्यत्वमपीति चेत्; तर्हि धर्मिनिर्देशादित्यागे कथमनुमानकथा? \\*यतो वाचोनिवर्तन्ते इत्यादिकं तु न ब्रह्मणश्शब्दवाच्यतां बाधते, तस्य शतगुणितोत्तरक्रमेण ब्रह्मगुणानन्त्यं प्रतिपाद्य तथाविधापरिच्छेद्यत्वनिबन्धनवाङ्निवृत्तिप्रतिपादनपरत्वात् ।  \n\\*आनन्दं ब्रह्मणो विद्वानितिव्यतिरेकनिर्देशेन च गुणविषयत्वं   \nव्यक्तम् ।  \nअन्यथा वाच्यत्वमात्रनिषेधे त्वत्रत्ययच्छब्दोस्समुद्रघोषत्वप्रसङ्गः ।  \nएवं च यत्र गुणप्रकर्षप्रसङ्गमन्तरेणैव शब्दवाच्यत्वं निषिद्धं तत्राप्ययमेव शास्त्रार्थोऽनुगमयितव्यः ।  \nन चैवंविद्या वाचोनिवृत्तिर्वस्त्वन्तरेषु विद्यते, येन कतिपयशब्दमात्रागोचरत्वे अतिशयासिद्धिं शङ्केथाः ।  \nया पुनस्तवासंकोचेन विषयव्यवस्थाऽभिमता, साऽप्याशामात्रसिद्धा, लक्षणवृत्तेर्ब्रह्मणि काल्पनिकवाच्यत्वस्य वा दुस्त्यजत्वात् ।  \nअन्यथा स्ववचनविरोधादेः प्रतिपादितत्वात् ।  \nअवाच्यमिति वाच्यं चेत् ब्रह्म वाच्यत्वमृच्छति ।  \nअवाच्यमित्यवाच्यं चेत् ब्रह्म वाच्यत्वमृच्छति ।। यत्तु \\*प्रत्यस्तमितभेदमित्यादि; तदपि परिशुद्धात्मस्वरूपोपदेशपरमिति प्रकरणानुसारेण व्याख्यातं भाष्ये ।  \nभवतु वा तस्य परब्रह्मविषयत्वम्, तथापि न सर्वशब्दवाच्यत्वनिषेधशङ्का, स्ववचनविरोधादेरत्रापि दुर्निरासत्वात् ।  \nयेन महर्षिणैवमुक्तम् -\\*शुद्धे महाविभूत्याख्ये परे ब्रह्मणि शब्द्यते ।  \nमैत्रेय भगवच्छब्दस्सर्वकारणकारणे ।। तत्र पूज्यपदार्थोक्तिपरिभाषासमन्वितः ।  \nशब्दोऽयं नोपचारेण ह्यन्यत्र ह्युपचारतः ।। एवमेष महाशब्दो मैत्रेय भगवानिति ।  \nपरमब्रह्मभूतस्य वासुदेवस्य नान्यगः ।। इति, स कथं ब्रह्मणश्शब्दवाच्यत्वं प्रतिक्षिपेत्? नच त्वदुक्ता एव श्रुतिस्मृतयः; \\* बृहति बंृहति तस्मादुच्यते परं ब्रह्म, \\*तस्योदिति नाम, \\* तस्योपनषदहरित्यधिदैवतम्, \\*तस्योपनिषदहरित्यध्यात्मम्, \\*सर्वाधारं धाम विष्णुसंज्ञमित्यादिश्रुतिशतैस्तत्तच्छब्दानां ब्रह्मणश्च नामनामिभावेनैव व्यपदेशात् ।  \n\\*आेमिति ब्रह्मेत्यादिना प्रणववाच्यत्वम् ।  \nस्मरन्ति च \\* नतास्स्म सर्ववचसां प्रतिष्ठा यत्र शाश्वती, \\*वचसां वाच्यमुत्तमम्, इति ।  \nआह च स्वयमेव \\* वेदैश्च सर्वैरहमेव वेद्यः, \\* सर्वे वेदा यत्पदमामनन्तीत्यादि ।  \nअतस्सर्वश्रुत्याद्यविरोधाय स्ववचनविरोधादिपरिहाराय मुमुक्षूपादेयब्रह्मनामवर्गसंरक्षणाया परिच्छेद्यमाहात्म्यादिनिबन्धनैव ब्रह्मणि वाचोनिवृत्तिश्श्रुतिस्मृतिभिर्विवक्षितेति न ब्रह्मणि शब्दवाच्यत्वमात्रं प्रतिक्षेप्तुं शक्यमिति ।  \n\n।। इति शतदूषण्यां शब्दावेद्यत्वनिरासवादः पञ्चचत्वारिंशः ।।45।।"
              },
              {
                "author": "Nrisimharaja",
                "commentary": "45 ---\nब्रह्माश्रयाज्ञानं निराकृतं । इदानीं ब्रह्मणो वाच्यत्वं निराकर्तुं वदार्थं सङ्गृह्णातिः - यन्नामानीति । यद्वा ब्रह्मणो मायाविद्याविभागेन निर्दोषत्वं परोक्तं निराकृतमेवं वाच्यत्वमपि निराकर्तुं वादार्तं सङ्गृह्णातिः - यन्नामानीति । यद्वा ब्रह्मणो मायाविद्याविभागेन निर्दोषत्वं परोक्तं निराकृतमेवं वाच्यत्वमपि निराकर्तुं वादार्थं सङ्गृह्णातिः - यन्नामानीति । परोरजांसिः - पराणिरजोनिवर्तकानीत्यर्थः । परश्शनानीतिवद्राजदन्तादिव परनिपातः । पारस्करप्रभृतित्वात्सुसागमः । यद्वा बहुलग्रहणात्समासः । परश्शतमित्यत्र बहुलग्रहणात्समास इति कैयटोक्तेः । यादृच्छिकैर्हेतुभिः - यादृच्छिक सुकृतैरित्यर्थः । वारांनिधिरित्यत्र दिवस्पतिर्यादसांपतिरित्यत्रेव तत्पुरुषे कृति बहुळमिति बहुलग्रहणात् षष्ठ्या अलुक् । पराभिमतवाच्यत्व बोधकश्रुतेरन्यथासिद्धिमाहः - दूर इत्यादिना ।\nचां नित्यसीमत्वाददूरे \"यतो वाचोनिवर्तन्ते'' (तै आन.9) इत्युच्यत इत्यर्थः । सर्वशब्दविषयमिति वादार्थसूचनं । सहेतुकं परपक्षमनुवदतिः - यदुचुर इति । वृत्तिस्सम्भवतीति । मुख्यामुख्या साधारण्येन वृत्तिमात्रं न सम्भवति नर्मुख्या धर्मिसमानसत्ताकावेत्यर्थः । यद्वा वृत्ति शब्दो मुख्यवृत्ति परः । निर्धूतेत्युक्तहेतुं विवृणोतिः - नहीति । सामान्याभावे शक्यतावच्छेदकलक्ष्यतावच्छेदकसा - दृश्यरूपविशेषाभाववृत्तिर्नसम्भवतीति भावः । पक्षान्तरेषु तदनुसारेण योजनीयं । मात्रार्थमाहः - न चावेद्य इति । कैमुतिकन्यायेन शब ( )त्वरहिते तद्धेतुशब्दस्सम्बन्धस्सम्भवतीति भावः । न च तुच्छत्वभीत्या शब्दवेद्यत्वं वाच्यमित्यत्राहः - न च सर्वेषामिति । स्वप्रकाशसिद्धत्वान्न तु तुच्छतेति भावः । कल्पितेति । प्रशमनपदं बाधपरं । उपदेशेन प्रपञ्चमिथ्यात्वमेव बोध्यते न तु ब्रह्मेत्यर्थः । प्रत्यभिज्ञापकतयावेति । स्वतः प्रकाशमानस्य पुनर्बोधनात्स्वरूपात्मकां भेदविषयत्वाच्च प्रत्यभिज्ञत्वोक्तिः । प्रत्यभिज्ञानं विना स्वरूपप्रकाशमात्रान्नाविद्यानिवृत्तिरिति भावः । ननु प्रत्यभिज्ञार्थं शब्दस्य वृत्त्यपेक्षेत्यत्राहः - अत एवेति । ब्रह्मणो वाक्यार्थत्वेन पदार्थत्वा भावाद्वाक्यार्थस्यापि पूर्वपन्नतया तत्प्रत्यभिज्ञायाश्शाखा - चन्द्रन्यायेनापि सम्भवान्नवृत्यपेक्षेति भावः । यद्यपीति । धर्मिनिर्देशाभावे - तत्रनिषेधासम्भवादुपराग - प्रशमनमेवन सम्भवतीति भावः । तथापीति । यथा शाखास्योगादिसम्बन्धं विनाकेनचित्सम्बन्धविशेषेण चन्द्रंज्ञापयति तथा शब्दोऽपि वृत्तिंविनैष ज्ञापयतीत्यर्थः । संस्पर्शशब्दोवृत्तिपरः । ननु त्वया ब्रह्मशब्देन निर्दिश्यतदवाच्यमिति प्रतिज्ञातव्यं ततश्चत्वयैव शब्देन ब्रह्मणो बोधणात्स्ववचनविरोध इति शङ्काप्यक्तयुच्चैव निरस्तेत्याहः - अत एवेति । वृत्त्यभावेनामतत्वमनुपपन्नमित्यत्राहः - न च नामेति । सगुणेति । शुद्धस्यहि वृत्तिर्निषिध्यत इति वृत्तिमत्वेन तत्र नामत्वं युक्तमिति भावः । परस्मिन्निति । शुद्धमात्रवृत्तिमात्रदघटित मन्त्राभावात्तन्मन्त्रजप एव नास्तीत्यर्थः । अन्यथेति । मन्त्रस्याप्युच्चारणाङ्गीकारे तस्यापि प्रतीत्या विकल्परूपतया निर्विकल्पकरूपा असम्प्रज्ञाताख्य समाधित्वं भज्येतेति भावः । तत्कार्योपहितेति । \"अनेन जीवेनानुप्रविश्य नामरूपे''(छां.5.3.2) तदनुप्रविश्ये (तै.आ.6.)त्यनुप्रवेशस्य नामरूपभजनार्थत्वादिति भावः । ननु शब्द ब्रह्माभेदस्त्वयोच्यतेऽङ्गीक्रियत एव ब्रह्मणः स्वप्रकाशत्वं । तथा च तदभिन्नशब्दस्यापि स्वप्रकाशत्वाच्छब्दप्रकाश्यत्वस्यैव शब्दवाच्यत्वात्तदभिन्न ब्रह्मणोऽपि शब्दवाच्यत्वमवर्जनीयमेवेत्यत्राहः - न चेति । यद्यपि शक्तिविषयत्वमेव शब्दवाच्यत्वं नतु शब्दप्रकाश्यत्वमात्रमित्यभेदे सत्यपि न शब्दवाच्यत्वसिद्धिस्तथाप्यभेदेसत्येव हीयं चिन्ता स एव नास्तीत्याहः - शब्द ब्रह्मण इति । अत एवेति । भेदादेव शब्दब्रह्म परंब्रह्मेति भेदेन स्मरन्तीत्यर्थः । शब्देति । \"उद्गीथोह्युदितः परोरुणतया यस्य त्रयीमण्डले भास्वद्वर्ण पदक्रमेरिततनुसप्तस्वराशैर्विभद्विद्यास्यन्दन मुन्नयन्निव नमस्तस्मै परब्रह्मणे'' इत्यवशिष्टं पादत्रयं । अत्र शब्दरूपेणार्थरूपेण च विवर्तमानत्व वचनेन च शब्दस्य ब्रह्मविवर्तत्वं परब्रह्मण इत्युक्त्वा भेदश्च स्फारितमिति भावः । न चेति । विशेषसिद्धौ वृत्तिमात्रसिद्धिरप्यस्तीति शङ्ककस्य हृदय । वाच्यत्वेन भ्रमाविषयत्व साधने इष्टापत्तिरिति परिहरतिः काल्पनिकेति । वाच्यत्वेन प्रमाविषयत्वेन प्रमाविषयत्वसाधन आहः - तदतिरिक्तेति । घटादेरेव कल्पितत्वेन तत्र वाच्यत्वस्य सुतरां कल्पितत्वात्तत्रतत्वेन ज्ञानं भ्रम एवेत्यर्थः । च शब्दत्वं हि पारमार्थिकत्वं विवक्षितं उत प्रकाशमानत्वादिना नाद्य इत्याहः - घटादिष्विति । द्वितीय आहः - न चेति । नहीति । शुक्तिरजतादिकं सदेव भासत इति वदतः प्रतीदमिति भावः । किञ्चेत्यादि । अनवस्थाभयाद्वाच्यत्वे वाच्यत्वं नाभ्युपगन्तव्यं तथा व्यत्रव्यभिचार इत्यर्थः । अगमबाधंचाहः - अगमेचेति । वाचो निवर्तन्त (तै आन 9) इति वाक्सम्बन्धस्य निवृत्तिरभिप्रेता । अर्थवादत्वमाशङ्क्य विधिशेषत्वा - भावान्नार्थवादत्वमित्याहः - न चेति । तत्वरूपपरता च सिद्धान्तिनामप्यङ्गीक्रियत एवेति भावः । न च कतिपयेति । कतिपयशब्दवाच्यत्वं ब्रह्मणोङ्गीकृत्य निषेधस्य कतिपयशब्दविषयत्ववाच्यतया सङ्कोचो न युक्त इत्यर्थः । नन्वसङ्गोचेन निषेधे ब्रह्मनिर्देशो नोपपद्यत इत्यत्राहः - असङ्कोचेन चेति । असङ्कोचस्य निषेधस्य वक्तव्यत्वे सिद्धे ब्रह्मणो वृत्तिविषयत्वाभावेऽपि शाखाचन्द्रन्यायेन निर्देश उपपन्न इति भावः । अगोचरं वचसामित्यसङ्कोचेन निषेधकोपबृम्हणानुगृहीतत्वाच्चास्मदुक्तव्यवस्थैव ग्राह्येत्याहः - तदेतदिति । प्रवृत्तिनिमित्ताभावेऽपि न दोषइत्याहः - यथेति । निर्विकल्पकं शाब्दज्ञानं त्वयाङ्गीकृतमिति प्रवृत्तिनिमित्तंविनापि शब्दस्य शक्त्यङ्गीकारे नकिञ्चिद्बाधकमित्यर्थः । युक्तं चैतदित्याहः - येषामिति । यद्यपि यत्र प्रवृत्ति निमित्तं तत्रैव तदभावो विरुद्ध इव तथापि दण्ड्यादि शब्द प्रवृत्तिनिमित्तस्य कादाचित्कत्वान्न विरोध इति भावः । अत्र निमित्तद्वारा प्रवर्तमान शब्दानामेव निमित्ताभावे निवृत्तिः । न तु निर्निमित्तकशब्दानामपि । अतो ब्रह्मणि निर्निमित्तक शब्दप्रवृत्तौ न विरोध इति तात्पर्यं । ननु ब्रह्मादिशब्दास्समित्तका एव बृहति बृह्मयतीत्यनुसारात् । निर्नित्तकस्तु शब्दो ब्रह्मणि नास्त्येवेति शङ्कतेः - अन्यादृशस्त्विति । तथाविध इति । निर्निमित्तकमित्यर्थः । ज्ञानावेद्यत्वस्थापनादिति । स्वप्रकाशस्यापि पुरुषान्तरीयस्य ज्ञानान्तरेण विना प्रकाशासम्भवात् ज्ञानान्तरवेद्यत्वमवेद्यत्वभङ्गे स्थापितमिति भावः । अन्यथेति । ब्रह्मणि निर्विशेषत्वस्य प्रतिपादनासम्भवात्तस्य निर्विशेषत्वे प्रमाणाभावान्निर्विशेष ब्रह्मेत न स्यादिति भावः । ननु ब्रह्मज्ञानाभावे कथमविद्यानिवृत्तिः ब्रह्मज्ञानस्यैव मोक्षसाधनतया श्रुतत्वादित्यत्राहः - ब्रह्मत्विति । विशेषमिथ्यात्वज्ञानसहकृतेन स्वरूपप्रकाशेन निवृत्तिरितिभावः । विशेषणतयेति । ब्रह्मणो विशेष्यत्वस्यावर्जनीयत्वाद्विशिष्टज्ञानविषयतया तच्छब्दविषयत्वमवर्जनीयमिति भावः । किञ्च प्रतीयमानामिथ्यात्वेनाज्ञाप्यन्त इत्यत्र किं प्रकाशमानमात्रस्य निषेधः उत ब्रह्मव्यतिरिक्तस्य नाद्य इत्याहः - प्रकाशमानेति । द्वितीये दोषमाहः - यदीत्यादिना । प्रतियोगितयेति । अतस्तन्निर्देशाभावे तदतिरिक्तत्व प्रतीत्यसम्भवात्तन्निर्देश अवश्यक इति विशेष्यतया निर्देशापेक्षया भेद इत्यर्थः ततः किमायातमिति । प्रत्यभिज्ञापकत्वेऽपि वाच्यत्वं निर्बाधमित्यर्थः । तदेव विवृणोतिः - पूर्वेति । पूर्वप्रतिपत्तिर्हि विधिविरोधिनीं न तु शब्दवाच्यत्व विरोधिनीति भावः। गूढाभिसन्धिरप्याहः - तदप्यसदिति । ननु न हि वयं शब्द बोध्यत्वं निषेधामः । किन्तु वाच्यत्वमात्रं । तथा च शाखावल्लक्षणया बोधेऽपि न दोष इत्यभिसन्धिम - जाननश्शङ्कतेः - लक्षणमात्रमिति । अभिसन्धिमुद्घाटयन् एव पूर्वोक्तपरिहारं स्मारयतिः - किमत इति । शब्दवेद्यत्वं दुष्परिहारमिति भावः। दूषणान्तरमाहः - मुख्यार्थेति । मुख्यार्थ सम्बन्ध एव लक्षणा । स आदित्यस्येति समासः । तदेव लक्षणायालक्षावृत्तेर्निमित्तं । लक्ष्यतावच्छेदकमित्यर्थः । तथा च मुख्यार्थ सम्बन्धरूपलक्षणायास्तत्तसम्बन्धितावच्छेदकस्य च मुख्यार्था भवेन सम्भवादित्यर्थः । यद्वा मुख्यार्थ सम्बन्धो लक्षणाबीजं न तु लक्षणेति भावः लाक्षणिकशब्देन मुख्यार्थरहितेनालक्षणीयत्वान्मुख्यार्थ - सम्बन्धदेर्वक्तुमशक्यत्वादित्यर्थः । नचेति शब्दस्य ततो निवृत्त्यक्तिसम्बन्धमात्रं निवर्तयतीति भावः । विरोधेति । यत इति निर्देशस्यवाचो निषेधस्य च विरोध परिहारायेत्यर्थः । नियामकाभावादिति । तथा शब्दबोध्यत्वं सामान्यमेव त्वत्पक्षे निषेध्यं स्यादित्यर्थः । ननु नियामकाभावादित्ययुक्तं शब्दसम्बन्धत्वेन प्रसिद्धेत्वाच्छक्तेसाधीनोपस्थितिकत्वाद्वृत्त्यन्तरस्येत्यस्वरसादाहः - अस्मन्मतेन\nदपरिच्छेदनिवृत्ति परत्वान्नोक्तार्थपरत्वमिति भावः । प्रशमनपरेषु वाक्येषु सदादिशब्दैश्शक्त्यैव स्वरूपनिर्देशः कर्तव्य इति स्थितं । उक्तहेतोरेव पूर्वपक्षोक्तस्ववचनविरोधोऽपि दुष्परिहार इत्याहः - अत इति । स्वरूपमनिर्दिश्येतेति शेषः । एवं श्रुतेश्शब्दवेद्यसामान्य निषेध परत्वस्य त्वयावाच्यत्वादेव ब्रह्मश्रुतिबलाच्छब्दवेद्यं न भवतीति प्रतिज्ञाने प्रतिज्ञास्थ ब्रह्मपदनिषेधयोर्विरोध इत्याहः - इह स्ववचनेति । यत्त्विति । सगुणब्रह्मातिरिक्तं किंचिन्निर्गुणं ब्रह्म बूयास्तदा नामकीर्तन विधेस्सगुण ब्रह्मविषयत्वं वाच्यत्वविधेर्निर्गुणविषयत्वमिति वक्तुं शक्येत । न च तदस्ति परमार्थतो निर्गुणस्यैव ब्रह्मणोमिथ्याभूतगुणाश्रयत्वाङ्गीकारादित्यर्थः । नाभिसन्दध्या इति पाठे गुणपदव्यवर्तनीयं निर्गुणं ब्रह्म नाभिसन्दध्याः किन्तु वस्तुतस्सगुणमेव ब्रह्म तादृशमेव वच नामविषय इत्यभिसन्दध्यास्तदात्वदुक्तं सम्यगेवेत्यर्थः - न तु मन्त्रजपमिति विधिवैयर्थ्य प्रसङ्गादिति भावः । विषयव्यवस्थेति । जपविधेर्मोनमन्त्र जप इति निषेधस्यचेत्यर्थः । मौनं मन्त्रजप इत्यस्य समाधिनिष्ठमुमुक्षुविषयत्वात्स्वरूपे जपनिषेधपरत्वं जपविधेः काम्यविषयत्वाद्गुण विषय इत्यर्थः । समाधीति । \"यः पुनरेतं त्रिमात्रेणोमित्येतदक्षरेण परम पुरुषमभिध्यायीत स तेजसि सूर्ये सम्पन्नो यथा पादोदरस्त्वचा विनिर्मुच्यते एवं ह वै पाप्मभिविनिर्मुक्तस्ससामभिरुन्नीयते ब्रह्मलोकं'' (प्रश्न 5.4) \"आेमित्यात्मानं यञ्जीते'' (तै.मष्टाना) त्यादिभिः समाधिनिष्ठमधिकृत्यैव मन्त्र विधानादित्यर्थः । सम्प्रज्ञातेति । शब्दाद्यगोचरं ध्यानं निर्विकल्पात्मकं यदा सम्प्रज्ञातस्समाधिस्यात्स्वयं निर्वाणसाधनमित्यक्तमित्यर्थः । सम्प्रज्ञातसमाधिरपीति क्वचित्पाठो दृश्यते । तदाप्युक्तार्थपर तया व्याख्येयः । तदा तश्शब्दानुसन्धान परिपन्थिनि तदातनशब्दविषयो न भवतीत्यर्थः । तदुपहितेति । तदुपधेय विशेष्यभूत ब्रह्म स्वरूपं इत्यर्थः । विवक्षेति । नामरूपभाक्तवश्रुतेरित्यर्थः । अन्यथेति । ब्रह्मणस्तत्तत्कार्यवाचिशब्द वाच्यत्वाभावे तद्वाचकबहुशब्देन बहुस्यामिति सामानाधिकरण्यायोगात्तद्व्याक्रियतेति नामरूप व्याकरणकर्मत्वायोगाच्चेत्यर्थः । स्व बाधपर्यं वसितमिति । स्वाभ्युपगता वाच्यत्वपरित्याग पर्यवसितमित्यर्थः । घटाद्यविशेषेऽपि कथं बाध पर्यवसानमित्यत्राहः - घटादीनामिति । ननु घटादितुल्यं वाच्यत्वं नास्माभिर्निषिध्यते किन्त्वन्यादृशमेवेत्यत्राहः - नहीति । ननु घटादितुल्यस्यैव वाच्यत्वस्यमिथ्यात्वाद्ब्रह्मणि तदभावस्साध्यते । घटादेश्चत्वनधिष्ठानत्वान्न तत्र तदभाव इति न घटाद्यविशेष प्रसङ्गः इति एकदेशिमतं दूषयतिः - न चेति । किं मिथ्यात्वं वाच्यत्वस्यं निरूपत्वादुच्यते उत प्रपञ्चमिथ्यात्व साधनात् - नाद्य इत्याहः - सामान्यत इति । द्वितीय आहः - प्रपञ्चेति । तत एवेति । प्रपञ्चमिथ्यात्वस्य निरस्तत्वादेव पारमार्थिकत्वरूपं वस्तुत्वं सिद्धमित्यर्थः । अनैकान्त्यमित्यनन्तरं तन्नेति शेषः । तत्रापीति । तत्र शुक्तिरजतादौ अन्यथाख्यातिमते अधिष्ठानस्यारोप्यस्य च सम्बन्धस्य च वाच्यमित्यर्थः । आदिपदेन यथार्थख्याति पक्षे शुक्तिसंसृष्टरजतावयवस्यग्रहः शशविषाणादिभिरनैकान्त्यं परिहरतिः - असद्वयवहारेति । तत्रापि शशस्यारोप्यस्य श्रृङ्गस्य तत्सम्बन्धस्यैव व्यवहारविषयतया तेषां सत्यत्वाद्वाच्यत्वमस्ति ( ) न चानवस्थेति । घटादौ प्रवृत्तिनिमित्तभेदाद्वाच्यत्वभेदः । ततश्च घटादि गतवाच्यत्वे वाच्यत्वगतवाच्यत्वे च वाच्यत्व मेकमिति तेन रूपेणानुगतीकृतेषु वाच्यत्वशब्दवाच्यमेकमेवेति घटादिगत वाच्यत्वमेव स्वस्मिन्नपि वाच्यत्वमिति नानवस्थेत्यर्थः । वाच्यत्वशब्दवाच्यसामान्यरूपेणेति । वाच्यत्वेनेत्यर्थः । यदि च प्रवृत्तिनिमित्ताभेदेप्याश्रयभेदाद्वाच्यत्व भेदस्तदानीमपि प्रामाणिकत्वान्नानवस्था दोषायेत्याहः - प्रतिवस्त्विति । ऐक्यपक्षे आत्माश्रयं परिहरतिः - स्वपरेति । स्वप्रकाशत्व तद्वस्तुविशेषस्य स्वाश्रयत्वमपि प्रमाणसिद्धत्वान्नहन्तुशक्यमिति भावः । केषांचिदिति । भेदवादिभिर्निर्विशेषत्वान्न हन्तुं शक्यमिति भावः । केषांचिदिति । भेदवादिभिर्न्निर्विशेषत्वानभ्युपगमादिति भावः । सर्वसाधारण्येनाश्रयासिद्धिमाहः - सिद्धानामपीति । स्वप्रकाशत्वस्याप्यभावे वाच्यत्वप्रसङ्गेन श्रुत्यादि बोध्यत्वा भावेचाश्रयासिद्धिरिति भावः । आदिपदेन निर्विशषत्वादिगृह्यते । स्ववचनविरोधमुपपादयति ब्रह्मेतीति । अनुमानेपक्षनिर्देसस्य तक्ष पर्यवसितस्य तद्गततया साध्यस्य हेतोश्च निर्देष्टव्यत्वाद्वाच्यत्वप्रसङ्गेनावाच्यत्वसाध्यस्य विरोधस्यादित्यर्थः । अन्यथेति । आश्रयासिद्धिशश्रयाज्ञानात्साध्यविशिष्टपक्षप्रतिपादनाभावेपर्वतो धूमवत्वादित्यनन्वयः । हेतोः पक्षेऽज्ञानात्स्वरूपासिद्धिः । असाधारण्यं परिहरतिः - सर्वस्यचेति । नन्वाच्यत्व पदलक्ष्यत्वमपीष्टमेवेत्याशङ्क्य परिहरतिः - माभूदित्यादिना । वाच्यत्वासधनं निष्प्रत्यूहमिति भावः । न ब्रह्मण इति । अस्याः श्रुतेविषयत्वादिति भावः । अस्याः श्रुतेर्गुणेऽपि वाच्यत्वनिषेधपरत्वं नास्तीत्याहः - तस्येति । तत्परिच्छेदे वाङ्निवृत्त्या परिच्छेदस्य तुच्छत्वं गम्यत इत्यपरिच्छेद्यत्वपरत्वमिति भावः । ननु गुणगुणिरूपभेदाभावादानन्दरूप ब्रह्मविषयत्वमेवेत्याशङ्क्य भेदनिर्देशाद्गुणपरत्वमेवेत्याहः - आनन्दमिति । ननु वाचो निवर्तन्त इति निवृत्तिवचनस्यासम्बन्धार्थत्वं प्रतीयमानं परित्यज्यापरिच्छेद्यार्थ परत्वमयुक्तमित्यत्राहः - अन्यथेति । तथा सति यत इति निदिष्टान्निवृत्तिर्वक्तव्या । अन्यथाकस्यावाच्यत्वं सिद्धयेदिति स्ववाक्यविरोधस्स्यादित्यर्थः । नन्ववाच्यमस्पर्शमलोहितमिति ब्रह्मणि वाच्यत्वं निषिध्यते तत्र कागतिरित्यत्राहः - एवं चेति । अत्राप्यपरिच्छेद्यगुणवत्वमर्थः । असङ्कोचेनेति । वाच्यत्वनिषेधस्यचेति शेषः । ब्रह्मण्यनुपहितस्वरूपे धर्मिसमानसत्ताकवाच्यत्वाभावेऽपि विषमसत्ताकवाच्यत्वं वा लक्षणा वाङ्गीकार्या ततश्च वाङ्निवृत्तिश्रुतेर्ना सङ्कोचसिद्धिरित्यर्थः । अनुपहित बोधानङ्गीकारे बाधकमाहः - अन्यथेति । यच्छब्दादेस्समुद्रघोषत्व प्रसङ्ग इत्यनेनेत्यर्थः । अवाच्यमिति । अवाच्यत्वपदेनेत्यर्थः । यद्यप्यवाच्यमिति वाक्यं तथापि प्रादिपदिकार्थविहित प्रथमाविभक्तिवाच्यत्वाल्लाक्षणिक पदविहित विहितवाच्यत्वाच्चनावाच्यत्वसिद्धिरित्यर्थः । परिशुद्धेति । जीवस्वरूपस्य केवलस्य देवदत्तादिशब्दबोध्यवैजात्याभाव्रतिपादकतया न ब्रह्मावाच्यत्व परत्वमित्यर्थः । परब्रह्मलीयत्ववेदतापि वचसां गोचरमित्यत्र सङ्कोच आवश्यक इत्याहः - भवतु वेति । स्ववचनविरोधमाहः - ये नेति । शुद्ध इति । नचोपहित परत्वमिति वाच्यं । शुद्ध परस्याविद्यानुपहितपरत्वावश्यं भावादिति भावः । कूपमण्ड्कस्त्वं श्रुतिस्मृत्यन्तरं न जानासीत्याहः - न चेति । त्वदुक्तमात्रमेवचेत्तदशङ्कापिशाच्यपि स्यादपित्वन्यास्सन्त्येव तासु विरोधिनीष्वसतीषुकथममुपथ1 वक्षीत्यर्थः । परंब्रह्मत्युच्यत इति प्रवृत्तिनिमित्तपुरस्कारेण ब्रह्मशब्दवाच्यता प्रतिपाद्यत इत्यर्थः । उदिति नामेति । उच्छब्दस्तस्य संज्ञेत्यर्थः । उपनिषदहरित्यध्यात्मं ( ) आत्मनि उपनिषच्छब्दश्च वर्तत इत्यर्थः । विष्णु संज्ञमिति । विष्णुशब्दवाच्यमित्यर्थः । आेमितेति । इति शब्देन वाच्यता प्रतिपाद्यते । \"वचसां प्रतिष्ठा'' - वचसां शब्दानां वाच्यमित्यर्थः । उत्तमं - वाच्यं - मुख्यवृत्त्याज्ञाप्यमित्यर्थः । अहमेव वेद्यइति । वेद्यत्वं च वृत्तिसाध्यमित्यर्थः। आमन्तीति । आम्नानं पुनः पुनः प्रतिपादनं वृत्तिसाध्यमिति भावः । वेदा क्षराणियावन्तीत्या दि पदग्राह्यं । मुमुक्षूपादेय ब्रह्म नामानि उदित्येवमादीनि ।\nवत्सकुलजलधिकौस्तुभनृसिंहगुरुसुतेन सिंहदेवेन कृतायां शतदूषणी टीकायां पञ्चचत्वारिंशोवादस्समाप्तः ।।"
              }
            ]
          },
          {
            "verse_number": 46,
            "original_text": "46 निष्प्रपञ्चीकरणनियोगभङ्गवादः",
            "commentaries": [
              {
                "author": "Vedanta Desika (original text)",
                "commentary": "46 ---\n \n  \"46 निष्प्रपञ्चीकरणनियोगभङ्गवादः\" \n।।अथ निष्प्रपञ्चीकरणनियोगभङ्गवादः षट्चत्वारिंशः ।।46।।  \nआविभर्आवतिरोभावजन्मनाशविकल्पवत् ।  \nयस्यैतदक्षयं नित्यं जगतं विष्णुमाश्रये ।।  \nये पुनस्सर्वशब्दानां कार्यपरत्वं वदतां मतमपि कटाक्षयन्तस्सिद्धरूपे ब्रह्मणि स्वतो निरतिशय पुरुषार्थरूपे ज्ञानजननमात्रेण प्रयोजनपर्यवसाने वेदान्तानां संभवत्यपि प्रत्यक्षाद्यबाधितनिरतिशय पुरुषार्थरूपब्रह्मज्ञाने स्वतः प्रामाण्यमपि विस्मरन्तस्तथाविधपरिनिष्पन्नब्रह्मस्वरूपपशुद्ध्यर्थं तस्य निष्प्रपञ्चताकरणनियोगविषयतामाहुः, तेषां तथाविधनियोगविधिवाक्यासंभवात् सपरिकरनियोगा सिद्धेश्च निर्मूलः प्रलापः ।  \nतथा हि -न तावन्निष्प्रपञ्चं ब्रह्म कुर्यादिति विधिवाक्यमधीमहे ।  \nनच फलकरणदर्शनादिभिः कल्प्यते ।  \nनच स्मृत्याद्यनुसारेण तथाविधश्रुतिरनुमीयते ।  \nनच नित्यानुमेया श्रुतिरुपपद्यते ।  \nनच तदनुमितिलिङ्गतया निष्प्रपञ्चताकरणाचारः केनचित् क्वचिदपि दृष्टपूर्वः ।  \nनच निष्प्रमाणकोऽपि विधिरस्तीति वाङ्मात्रेणापि सिध्यति ।  \nननु किमनेन कदर्थनेन? नानात्वदर्शननिन्दावचनैर्नानात्वनिषेधवचनैर्निर्गुणादिश्रुतिभिर्मायोपादानत्वान्यथानुपपत्त्यादिभिश्चानुगृहीतो \\*न दृष्टेर्द्रष्टारं पश्येरित्येवमादिको विधिरुपलक्षणपरस्सन् द्रष्टृदृश्यादिसमस्तभेदशून्यं दृशिमात्रं ब्रह्म कुर्यादिति नियुञ्जनः प्रकृतार्थे परिपूर्णं   \nप्रमाणम्, नित्यसिद्धस्यापि ब्रह्मणो निष्प्रपञ्चतारूपेण साध्यत्वमप्यविरुद्धमिति चेन्न; अनुग्राहकत्वेनाभिमतानां सर्वेषां प्रत्येकं विस्तरतो दूषणात् ।  \nविधिस्वरूपमपि न पश्यामः -कोऽत्र ब्रह्मवाचकशब्दः, कश्च तस्य निष्प्रपञ्चताकरणवाचीति ।  \nदृष्टिमतिश्रुत्यादयश्शब्दाः संविद्रूपब्रह्मवाचकाः, द्रष्टृमन्तृप्रभृतिदर्शननिषेधो निष्प्रपञ्चताकरणवाचीति चेत्; किं व्युत्पत्तिसिद्धोऽयमर्थः? उत तदनुपपत्त्या लक्षणादिवशादङ्गीक्रियते? किंवा भवत्सैद्धान्तिकसङ्केतादिति? न प्रथमः, दृष्टिमतिश्रुत्यादिशब्दानां तावत् ब्रह्मशब्दापर्यायत्वाभावात् ।  \nतत्तत्करणायत्तबुद्धिविशेषा एव तैरभिधीयन्ते ।  \nअन्यथा पुनरुक्तिस्स्यात् ।  \nद्रष्टृप्रभृतिदर्शननिषेधोऽपि तत्तज्ज्ञाननिवृत्तिमेव वदति, नतु तत्तन्निवृत्तिम् ।  \nनापि द्वितीयः, अनुपपत्तेरदर्शनात् ।  \nउचितार्थान्तरादर्शनमेवानुपपत्तिरिति चेन्न; तथाप्यनुचितार्थान्तरकल्पनायोगात् ।  \nदृश्यते चार्थान्तरमुचितम् ।  \nतथा हि -यदा दृष्टेरतिक्तं द्रष्टारं न पश्येरित्यतिरिक्तपदाध्याहारेण योजना ।  \nतदा द्रष्टुः पुरुषस्यापि स्वयंज्योतिषः स्वधर्मभूतदृष्टिमत्यादिशब्दाभिलप्यज्ञानसाजात्येन तदतिरिक्तत्वनिषेधोपपत्तेः, न कस्यचिदपि मिथ्यात्वसिद्धिः ।  \nअनध्याहारे तु दृष्टेर्द्रष्टेति जीवात्मा निर्दिश्यते, आेदनपाकं पचतीतिवत्कर्तृत्वमात्रविवक्षया द्रष्ट्रादिशब्दः तत्तत्करणायत्तज्ञानकर्तारं जीवात्मानं नोपासीथाः; अपि तु तदन्तर्यामिणं करणनिरपेक्षस्वाभाविकनिरतिशयज्ञानादिगुणगणम् अशेषदोषवैदेशिकं   \nपरमात्मानमुपास्स्वेत्युक्तं भवति ।  \nनच जीवस्यापि विशेषणतया उपास्यत्वाभ्युपगमात्तद्दर्शन निषेधानुपपत्तिरिति वाच्यम्; करणप्रवृत्तिलङ्घस्वाभाविकविकासशालिपरिशुद्धस्वरूपजीवविशिष्टस्य परमात्मन उपास्यत्वात् ।  \nएवमर्थान्तराण्यपि कर्तृत्वाभिमानत्यागादिरूपाणि प्रत्यक्षाद्यविरुद्धानि समुचितानि कल्पयितुं शक्यानि ।  \nअतो नानुपपत्तिलेशः ।  \nनापि तृतीयः, अतिप्रसङ्गात् ।  \nपरसिद्धान्तसिद्धसङ्केतवशादपि भवत्पक्षस्य कार्त्स्न्येन भङ्गप्रसङ्गात् ।  \n\nएवं विधिवाक्यासंभवो दर्शितः ।  \nअथ सपरिकरनियोगासिद्धिं ब्रूमः ।  \nतथा हि -नियोगवाक्यार्थवादिना नियोगो नियोज्यः तद्विशेषणं विषयः करणमितिकर्तव्यता प्रयोक्ता च वक्तव्याः ।  \nतत्रासौ नियोगस्तावत्सामान्यतो विशेषतोऽपि प्रमाणादर्शनादेव निरस्तः ।  \nकश्चात्र नियोज्यः? न तावद्ब्रह्म, त्वन्मते तस्याज्ञत्वात् अनियोज्यत्वात् ।  \nअस्मन्मते तु सर्वज्ञत्वादेव नियोक्तव्यत्वाभावात् ।  \nअत एव नाप्यविद्या ।  \nनाप्यहङ्कारादिकम्, तत्प्रतिफलितचैतन्यादिकं वा, तेषामपि विमृश्यकारिणां स्वोच्छेदकरणे नियोक्तुमशक्यत्वात् ।  \nअविमृश्यकरणे तु न शास्त्रयोग्यता ।  \nनच निर्विशेषानुभूतिस्थितये निरूपको बालो वा कश्चित् स्वोच्छेदमनुमन्यते ।  \nअत एव तेषामधिकारित्वप्रयोजक्तृत्वाद्यवस्थान्तरमपि भग्नम् ।  \nन च शास्त्रं वायूदकादिवद्विवक्षामनुत्पाद्यैव प्रवर्तयति, अशास्त्रत्वप्रसङ्गात् ।  \nततोऽपि नियोगस्य मूलोच्छेदः ।  \nकिं तावन्नियोज्यविशेषणम्? ब्रह्मस्वरूपयाथात्म्यानुभव इति चेत्; तत्किं निमित्ततया स्थित्वा नियोज्यं विशिनष्टि, उत फलतया? नाद्यः, जीवनपुत्रजन्मादिवत्तस्यासिद्धत्वात्, सिद्धत्वे वा किं नियोगेन, तत एव तत्फलसिद्धेः? अथ श्रवणजन्यः परोक्षानुभवस्सिद्धस्सन् विशेषणमिति चेन्न; श्रवणेन तथाविधानुभवजननस्यैव निष्प्रपञ्चीकरणरूपत्वात् ।  \nनहि ततोऽतिरिक्तं किंचिदत्र पुरुषव्यापारविषयं पश्यामः ।  \nसाक्षात्कारज्ञानं तद्विषय इति चेन्न; साक्षात्कारस्य नियोगसाध्यत्वाभ्युपगमात् ततः पूर्वं तदसिद्धेः ।  \nतत्सिद्धौ वा किं नियोगेनेत्युक्तम् ।  \nअथ यदि नित्यब्रह्मस्वरूपप्रकाश एव निमित्तमित्युच्येत, न तर्हि तत्कस्यचिद्विशेषणम्, अनन्यनिष्ठत्वात् ।  \nतस्य च निमित्तत्वे तन्नित्यत्वेन   \nजीवननिमित्ताग्निहोत्रवन्नित्यं विषयानुष्ठानप्रसङ्गः ।  \nनापि द्वितीयः, तथापि हि याथात्म्यानुभवश्शब्दजन्यो वा, अक्षजन्यो वा, स्वरूपभूतानुभव एव वा? आद्ये नियोगात्पूर्वं सिद्धस्य कथं नियोगफलत्वम्? द्वितीये त्वसंभवः, न हि निष्प्रपञ्चतायां सिद्धायामक्षाणि तज्जन्यं वा ज्ञानं संभवति ।  \nसंभवे वा कथं निष्प्रपञ्चता? तृतीये तु कतं नित्यसिद्धस्य फलत्वम्? स यदि साध्यः, तदा स्वर्गादिवदनित्यस्स्यात् ।  \nप्रपञ्चनिवृत्तिरूपेण साध्यत्वमिति चेत्; नह्यन्यरूपेणान्यस्साध्यस्स्यात् ।  \nअतः प्रपञ्चनिवृत्तिरेव साध्येत्युक्तं भवति ।  \nततश्च हेतुसाध्ययो रैक्यप्रसङ्गः ।  \nकश्चात्र नियोगविषयः? किं ब्रह्मैव, उत निष्प्रपञ्चब्रह्म, अथ प्रपञ्चनिवृत्तिरेव? न प्रथमः, तस्य नित्यत्वेनाभाव्यत्वात्, अभावार्थत्वाच्च ।  \nअत एव न द्वितीयः, नहि निष्प्रञ्चमपि ब्रह्म भावार्थः ।  \nतथापि तस्य साध्यत्वं संभवतीति चेत्; किं ततः? न हि स्वर्गादिकं साध्यमित्येतावता विधिविषयो भवति ।। अतोऽत्रापि केवलं फलत्वमात्रं संभाव्येत, तत्र च प्राप्ताप्राप्तविवेकेन विशेषणस्यैव साध्यत्वमिति कथं ब्रह्मस्वरूपस्य विधिविषयत्वम्? अत एव न तृतीयः, तस्याः फलत्वाच्च ।  \nन हि प्रपञ्चनिवृत्त्यतिरिक्तो मोक्षो नाम भवन्मते ।  \nकिमर्थं च तया नियोगस्साध्यते? न हि नियोगसाध्यं तदतिरिक्तं किंचित् ।  \nकथं च सर्वप्रपञ्चनिवृत्तौ नियोगस्वरूपलाभः? तस्याश्च नियोगविषयत्वे तया नियोगः, तेन च सेति परस्पराश्रयणं च ।  \nउक्तन्यायेन प्रपञ्चनिवृत्तेः करणत्वमपि निरस्तम्, विषयकरणयोरतीव भेदाभावात् ।  \nस चायं नियोगः किं स्वयमेव प्रपञ्चं निवर्तयति, उत तत्त्वज्ञानमुत्पाद्य? पूर्वत्र किं मिथ्याभूतस्य प्रपञ्चस्य ज्ञानबाध्यत्वं परित्यज्य   \nनियोगबाध्यत्वमङ्गीकरोषि? तथा सति प्रायश्चित्तनिवर्त्यदुरितवत्सत्यता प्रपञ्चस्य ।  \nअन्यथा तत्त्वज्ञानेनैव बाध्यत्वे नियोगकृत्यं न पश्यामः ।  \nउत्तरत्राप्याकाङ्क्षादित्रयवता वाक्येनैव तत्त्वज्ञानं जायत इति किं नियोगात्? तेनैव च तत्त्वज्ञानेन ब्रह्मव्यतिरिक्तसमस्तबाधात्कथं सपरिकरनियोगोत्पत्तिश्च? परोक्षापरोक्षनिवर्तकज्ञानयोरविशेषोप पादनादिकमन्यत्र ग्राह्यम् ।  \nकिंच प्रपञ्चनिवर्तकोऽयं नियोगो न तावद्ब्रह्मस्वरूपम्, निवर्तकस्य नित्यतया नित्यं प्रपञ्चाभावप्रसङ्गात्; नित्यस्य विषयानुष्ठानसाध्यत्यायोगाच्च ।  \nअतो ब्रह्मस्वरूपव्यतिरिक्त एष्टव्यः ।  \nसच कृत्स्नप्रपञ्चनिवृत्तिरूपविषयानुष्ठानेन प्रयोक्तुरपि नष्टत्वान्निराश्रयः कथमुत्पद्येत? आश्रयस्थितौ वा कथं विषयलाभः? निराश्रयोत्पत्तावपि नियाेगाख्यमिथ्यापदार्थस्थितौ कथं कृत्स्नप्रपञ्चनिवृत्तिः? सिद्धावपि किमन्यन्नियोगसाध्यं मोक्षाख्यं फलमिति ।  \n\nकिंच करणभूतायाः प्रपञ्चनिवृत्तेः का नामेतिकर्तव्यता? न काचिदिति चेन्न; अनुपकृतस्य करणत्वायोगात् ।  \nयथाहुः -\\* नहि तत्करणं लोके वेदे वा किंचिदीद्दशम् ।  \nइतिकर्तव्यतासाध्ये यस्य नानुग्रहेऽर्थिता ।। इति ।  \nअस्तु वा काचिद्भावरूपेति चेन्न; सा हि सन्निपत्योपकारिका वा स्यात्, आरादुपकारिका वा? नाद्यः, कृत्स्नप्रपञ्चनिवृत्तिरूपकरणशरीरनिवर्तकस्य कस्यचिददर्शनात् ।  \nअद्वैतज्ञानं दृश्यत इति चेन्न; तेनैव प्रपञ्चनिवृत्तिरूपमोक्षसिद्धौ करणादिनिष्पाद्यासिद्धिप्रसङ्गात् ।  \nनापि   \nद्वितीयः, कृत्स्नप्रपञ्चनिवृत्तिरूपकरणस्वरूपासिद्धेः, तत्सिद्धौ तदनुग्राहकांशानवस्थानमित्युभयतःपाशा रज्जुः ।  \nअथाभावरूपानुग्राहकस्थितौ न विरोध इति मन्यसे; तन्न; तस्य कृत्स्नप्रपञ्चनिवृत्त्यन्तर्गतत्वेन करणेतिकर्तव्यताभेदासिद्धेः ।  \nतदेतदभिप्रेत्याह -\\* अभावरूपत्वे चाभावादेव न करणशरीरं निष्पादयति, नाप्यनुग्राहकमिति ।  \nअभावात् -कृत्स्नप्रपञ्चनिवृत्त्यन्तर्गतत्वेन करणात्पृथगभावाभावादित्यर्थः ।  \nकेचित्तु अस्य भाष्यस्यैवमर्थमाहुः, अभावत्वादेव न हेतुत्वमित्युच्यत इति, तत्र शब्दास्वारस्यार्थानौचित्यादिकं च द्रष्टव्यम् ।  \nतदेवं विधायकादर्शनात् सपरिकरनियोगानुपपत्तेश्च निष्प्रपञ्चब्रह्मविषयो विधिर्न संभवतीति सिद्धम् ।।  \n।। इति शतदूषण्यां निष्प्रपञ्चीकरणनियोगभङ्गवादः षट्चत्वारिंशः ।।46।।"
              },
              {
                "author": "Nrisimharaja",
                "commentary": "46 ---\nयदि वाच्यत्वरूपं शक्तिविषयत्वं ब्रह्मणः स्यात्तद्वदेव नियोगविषयत्वमपिस्यादित्युत्थानसङ्गत्या वादाथ1 सङ्गृहणातिः - आविर्भावेति । आविर्भावादिना जगतो नित्यत्वसमर्थनान्निष्प्रञ्चीकरणा सम्भवाद्वादार्थ उक्तः । ये पुनरिति । सर्वशब्दानां कार्य एव प्रामाण्याद्वेदान्तानामपि नियोगापरत्वं वक्तव्यं । सिद्धे प्रामाण्येऽपि प्रयोजनपर्यवसानाथ1 तद्वाच्यं परमपुरुषार्थरूप ब्रह्मप्रतिपादनेन सद्यः प्रतिहेतुतया प्रयोजन पर्यवसान सम्भवेऽपि तत्प्रयोजनस्य काव्यनाटकादिवदल्पप्रतिपादनेनाप्युपत्तेर्ब्रह्मणि प्रमाण्यं न स्यादतो नियोगपरत्वं वक्तव्यमिति नियोगवादिनोभावः । सिद्धेऽपि प्रामाण्यस्थापनाद्ब्रह्मणश्च निरतिशयानन्दरूपतया तत्प्रतिपत्तेस्वयं प्रयोजनत्वाप्रामाण्यस्य स्वतस्त्वस्थापनेन प्रामाण्यस्यापि सिद्धेर्न नियोगपरत्वं कल्प्यमिति सिद्धान्तिनो भावः । तथाविधपरिनिष्पन्नेति । यथा पूर्वतन्त्रे \"सूक्तवाकेन प्रस्तरं प्रहरती ( )त्यत्र प्रस्तरप्रहरणस्य द्वितीयाबलात्संस्कारकर्मत्वं मन्त्रप्रतिपाद्यदेवतान्वयबलान्नियोग विषयत्वं च तथा शब्दबलवादिमते धअययनस्य नियोगविषयत्वेप्यधिकारापेक्षितत्वाद्विधेद्वितीया बलात्साध्यत्वेन प्रतीतस्वध्यायस्यैवाधिकारि विशेषणत्वया स्वीकारात्संस्कार्यत्वमुक्तं । एवम विद्यासंसर्गादशुद्धब्रह्मशुद्धयर्थत्वेन संस्कार्यत्वं विध्यन्तरोपयोगाभावान्निष्प्रञ्चीकरणस्य नियोगविषयत्वभूता व्युपयोगाभावेऽपि स्वतः प्रयोजनत्वासंस्कारविधेर्नानर्थक्यमिति भावः । तस्येति । सिद्धस्यापि ब्रह्मणो निष्प्रपञ्चीकरणविशिष्टतयाश्रित गोदोहनादिवन्नियोगविषयत्वमिति भावः । सपरि - करेति । इति कर्तव्यतारहितनियोगासम्भवादत्रेति कर्तव्यता भावात्परिकरो नियोगोत्र न वक्तुं शक्य इत्यर्थः । किमत्र प्रत्यक्ष श्रुतिर्नियोगे प्रमाणमुत कल्प्या नाद्य इत्याहः - न तावदिति । द्वितीयेप्यर्थवादादिभिः कल्प्यते किं वा स्मृत्योताहोस्विदाचारादुतवाङ्मात्रान्नाद्य इत्याहः - न च फलकरणेति । \"तरति ब्रह्महृत्यां योऽश्वमेधेन यजते'' ( ) इत्यत्रार्थवादफलकरणदर्शनाद्विधिः कल्प्यते न तथेह दर्शनमित्यर्थः । द्वितीय आहः - न चेति । तादृश स्मृतेरदर्शनादित्यर्थः । न तृतीय इत्याहः - न च नित्येति । आचारदर्शनादिति भावः । चतुर्थं दूषयतिः - न च निष्प्रमाणकोटीति । निन्दाक्यनैरिति । 34उदरमन्तरं कुरुते । अथ तस्य भयं भवतीति (तै.आन.8) ति भेदस्य निन्दनादिति भावः नानात्व दर्शननिषेधैश्चेति । नैव नानेह पश्यती( )ति निषेधः निर्गुणं (आत्मोपनिषत्) निष्क्रियम्) (श्वे - 6.19)\nइत्यादयो निर्गुणश्रुतयः । मायोपादनत्वेति । मायोपादनत्वं ज्ञाननिवर्त्यत्वं विनानुपपन्नमिति तदन्यथानुपपत्त्या प्रपञ्चस्य ज्ञान निवर्त्यत्वे तद्ज्ञानस्यादृष्टविशेषाधीनतया तस्यादृष्टस्य निष्प्रञ्चीकरणविधिं विनानुपपत्तिरित्यर्थः । न दृष्टेरिति । द्रष्टुशब्देन दृग्व्यतिरिक्तं सव1 गृह्यते । न दुष्हारं द्रष्ट्टभावं पश्येः कुर्यादित्यर्थः । दर्शनस्य विध्यनन्वयादृग्वतिरिक्तस्याभावो दृशिश्च कृति कर्मतया प्रतीयत इति । निष्प्रपञ्चं दृशिं कुर्यादिति पर्यवसितः । तथा च निष्प्रपञ्च ब्रह्मकामनियोज्यकं निष्प्रपञ्चीकरण विषयकं कार्यमिति पर्यवस्यति । तथा च ब्रह्मणः फलत्वं नियोगः विषयत्वं चेति भावः । अनुग्राहकत्वेनेति । जीवैक्यभङ्गस्थले निर्विशेषणदूषणवादे प्रपञ्चमिथ्यात्वभङ्गेः मायोपादनत्व भङ्गे च विस्तरेण दूषितमित्यर्थः । पश्याम इति । विचारयाम इत्यर्थः । विचार्यमाणे विधिर्नस्यादिति भावः । कोऽत्रेति । ब्रह्मनिष्प्रपञ्चं कुर्यादिति विधिवाक्यपर्यवसानमुपन्यस्तं । तत्र ब्रह्मादिपदसमर्पकं पदं किमित्यर्थः । दृष्टिमतीति । न दृष्टेर्दष्टारं पश्येन्नमतेर्मन्तारं (बृ.5.4.2) मित्यादिवाक्यगत इति विशेषः । तदनुपत्त्येति । वाक्यार्थानुपपत्त्येत्यर्थः । मास्तुपर्यायत्वं तथापि ब्रह्माभिधीयतां लक्षयेत्यत्राहः - तत्तत्करणायत्तेति । अन्यथेति । दृष्टेः द्रष्टारं मन्तारं च पश्येदतिमात्रेण वाक्यपरिसमाप्तेः पुनर्ब्रह्मबोधकमित्यादि शब्दप्रयोगात्पौनरुक्त्यमित्यर्थः । निष्प्रञ्चताकरणबोधस्तु कथंचिदपि न सम्भवति । द्रष्टारं न पश्येदिति नञः क्रियान्वयादित्याहः - द्रष्टुप्रभृतीति । ननु द्रष्टानेति नञ् समासस्य विकल्पितत्वा भामान्वय एव नञ् स्यात्समाससमानार्थत्वाद्वाक्यस्येति चेत्सत्यं । तथापि पयुदासार्थस्यैव समासात्प्रतिषेधार्थस्य समासाभावात्तस्य भवन्नप्यविरोधिभाव एव स्यात् । स च नित्य एव । तथा च नामान्वयासम्भवात्क्रियान्वय एवेति भावः । उचितेति । ज्ञानस्य विधिनिषेधानर्हत्वादित्यर्थः । तथापीति । सम्भूयकारित्व व्युत्पत्त्यविरोधेनाप्युचितार्थो वक्तव्यः । स च न त्वदुक्तार्थः । तथा सति दर्शनवाचिपदान्वयप्रसङ्गादिति भावः । ननुदृष्टेर्दृष्टनन्वितमित्याशङ्क्याहः - आेदनपाकमिति । करणमात्रं विवक्षितमिति भावः । पश्येरिति । श्रोतव्योमन्तव्यो निदिध्यासितव्यो द्रष्टव्य (बृ.6.5.6) इति विधिसिद्धोपासनात्मकज्ञानमुच्यत इत्याहः - नोपासीथा इति । करणप्रवृत्तिलम्बनेति । शरीराद्युपहितजीवविशिष्टस्योपास्यत्वे भवदुक्तविरोधस्य तस्यैव निषेधादिति भावः । कर्तृत्वाभिमानः - तथा च दृष्टेर्दष्टारं स्वतन्त्रकर्तारं न पश्येः । स्वतन्त्र कर्तृत्वबुद्धिं परित्यज्येत्यर्थः । आदि शब्देन द्रष्टारं न पश्येदिति परमात्माकरणायत्तज्ञानो न भवतीत्यादि विवक्षितः । अति प्रसङ्गमेव दर्शयतिः - परसिद्धान्तेति । प्रपञ्चवाचिपदस्य सत्यार्थे सङ्केतस्यमत्यादिशब्दानां नञां चास्त्यर्थः । सङ्केतादेस्सम्भवादिति भावः । विधिवाक्यार्था सम्भवोऽपीत्यपिना विधिवाक्यासम्भवस्समुच्चीयतो प्रमाणसम्भवमुक्तवा प्रमेयसम्भवमाहः - अथेति । सामान्यत इति । अयं नियोगस्सामान्यतः \"फलमत उपपत्तेः'' (ब्र.सू.3.2.37) इति पूव1 निरस्तः । निष्प्रपञ्चं ब्रह्म कुर्यादिति वाक्यं नाधीमह इति पूर्वोक्तेर्विशिष्यापि निरस्त इत्यर्थः । अज्ञत्वादिति । ममेदं कार्यमिति बोध्यत्वस्य नियोज्यत्वादिति भावः । सर्वज्ञत्वादिति । शास्त्राधीन तादृशबोद्धृत्वं हि नियोज्यत्वमन्यथा शास्त्रवैफल्यापत्तेरिति भावः । अत एवेति । ज्ञातृत्वाभावादेवेत्यर्थः । अहंकारादीत्यादिशब्देनाविद्याप्रतिफलितं गृह्यते । अहंकारादीनां ज्ञातृत्वमस्तीति । यदि तदाविवेकवतां नियोज्यत्वमुत तद्रहितानांनाद्य इत्याहः - तेषामपीति । उक्तनियोगस्याविद्यानिवृत्तिद्वारा आत्मनाशहेतुत्वादिति भावः । न शास्त्रयोग्यतेति । स्वस्वरूपज्ञानवत एव शास्त्रार्थानुष्ठान योग्यत्वादिति भावः नन्वहमर्थान्नभूत चैतन्यस्य नित्यत्वात्तस्य निर्विशेषत्वरूपमालिन्यनिवृत्यथ1 प्रवृत्तिरूपपद्यतइत्यत्राहः - न चेति । अतएवेति । स्वप्रकाशे सति फलस्वामित्वा भावात्स्वविनाशार्थमनुष्ठानायोगाच्चेति भावः । ज्ञानद्वारा प्रवर्तकत्वे शास्त्रस्य वैफल्यं नत्वन्यथापी त्याशङ्क्य शासनाच्छास्त्रमिति ज्ञानजनकत्वेनैव प्रवृत्तिनिवृत्ति प्रयोजकत्वं ( )त्वं न त्व (++) था सत्यङ्गादि वैयर्थ्यप्रसङ्गादिति परिहरतिः - न चेति । वि(++) ज्ञानमित्यर्थः । ततोऽपीति । क्षणिकक्रियायाः कार्यत्वबोधाधन्यथानुपपत्त्याहि नियोगः । तत्रलिङश्शक्तिश्च कल्प्यते शास्त्रस्य वाय्वादिवत्प्रवर्तक (++) गादयो न कल्प्या इत्यर्थः । किं नियोगेनेति । तस्या विद्यानिवर्तक ब्रह्मस्वरूप यार्थार्थज्ञानार्थत्वादिति भावः । परोक्षानुभव इति । तथा च नियोगजन्य परोक्षज्ञानमविद्यानिवर्तकमिति न नियोग वैयर्थ्यमिति भावः । तथाविधेति । तादृशपरोक्षानुभवस्य नियोगविषयत्वान्नियोग - वन्नियोज्यविशेषणत्वमिति भावः । साक्षात्कारोत्पत्त्यवच्छिन्न व्यापार उत्सदनन्तरं तदेव जननं । तथा च साक्षात्कारो नियोगात्पूर्व भावीस्याद्विषयसाध्यत्वं नियोगस्येत्याहः - न साक्षात्कारस्येति । उक्तमिति । उक्त प्रायमित्यर्थः । अनन्यनिष्ठत्वादिति । पुरुषस्यैव विशेषणत्वादिति भावः । ननूपरागादिवत्कथं चित्पुरुषसम्बन्धमात्राद्विशेषणत्वं तदाहः - तस्यचेति । ननु सकृदनुष्ठानादविद्यानिवृत्तौ न नित्यं तदनुष्ठानमिति चेन्न तदनुष्ठानानन्तरमेवाविद्यानिवृत्त्यभावादन्यथानिदिध्यासनादि विधि वैयर्थ्यादिति भावः । आद्य इति । शाब्दापरोक्षस्य निरासादपरोक्षज्ञानमपि निष्प्रञ्चीकरणानन्तरमसम्भवात्तद्विषयमेव नियोगस्य फलमिति भावः । नहीति ननु प्रपञ्चनिवृत्तिज्ञानमेव निष्प्रपञ्चताकरणमिति चेन्न ज्ञानस्याविधेयत्वोपपत्तेः । न च ध्यानवत्क्रियान्तरं तस्याः फलावच्छिन्नत्वे दोषतादवस्थ्यादिति भावः । प्रपञ्चनिवृत्तीति । तथा च प्रायश्चित्त साध्यपापध्वंसवदनन्तत्वावच्छिन्न नित्यत्वमिति भावः । न हीति । न च प्रागभाववत्साध्यत्वमिति वाच्यं । प्रागभाव - स्वरूपानुवृत्तिवद्ब्रह्मस्वरूपानुवृत्तेर्विरोध्यभावेन साध्यत्वयोगादिति भावः । अभाव्यत्वमिति । असाध्यत्वादित्यर्थः । अभावार्थत्वादिति । अभावो धातुः । भावार्थाधिकरणे भावार्थस्य क्रियाया एव नियोगविषयत्वमुक्तमिति तद्विरोधान्न ब्रह्मविषय इत्यर्थः । अतश्शब्दार्थमाहः - न हीति । ननु गोदोहनवदभावार्थत्वेऽपि विषयत्वस्तु । न च गोदोहनस्य भावार्थोपरागाविधि विषयत्वमिति वाच्यम् । अत्रापि प्रपञ्चनिवृत्तिरूपभावार्थोपरागसम्भवादिति चेत् तथा सति प्रपञ्चनिवृत्तेः वाङ्नियोगत्सिद्धौ नियोगवैयर्थ्यादिति भावः । ब्रह्मणस्साध्यत्वमभ्युपेत्येदमुक्तं । वस्तुतस्तदेवासिद्धमित्याहः - तत्र चेति । अत एवेति । परिस्पन्दरूपक्रियात्वाभावादित्यर्थः । फलत्वाच्चेति । नियोगात्प्रक्सिद्धौ नियोगवैयर्थ्यादिति भावः । तथेति । प्रपञ्चनिवृत्त्येत्यर्थः । ननु नियोग एव नित्यनियोगवत्पुरुषार्थोस्तित्यत्राहः - कथं चेति । प्रपञ्चनिवृत्तेः ब्रह्मव्यतिरिक्तमात्रविरोधितया निवृत्तौ सत्यां तदयोगादिति भावः । ननु वृत्तेरेव नियोगोस्त्वित्यत्राह तस्याश्चेति । प्रपञ्चनिवृत्तौ नियोगः कारणं नियोगे च निवृत्तिरिति परस्पराश्रयप्रसङ्गादिति भावः । विषयेति । कृत्यवच्छेदद्वारा कार्यावच्छेदकत्वं विषयत्वं । करणत्वं तु नियोगोद्देशप्रवृत्तकृति व्याप्यत्वमिति भेदः । तथा च कृतिनिरूपकतया नियोगात्पूर्वभावित्वे पूर्वोक्तदोष इति भावः । स्वयमेवतत्वज्ञानद्वारकमेवेत्यर्थः । किं तत्वज्ञानमनिवर्तकं नियोग एव निवर्तकइत्यभिमतं उत नियोगतत्वज्ञानाभ्यां साध्यत इति विकल्प हृदि निधायाद्यं निराकरोति । किमित्यादिना । द्वितीयं प्रत्याहः - अन्यथेति । केवलनियोगस्यानिवर्तकत्वाभ्युपगम आवश्यकतत्वज्ञानादेव निवृत्त्युपपत्तौ नियोगवैयर्थ्यमित्यर्थः । ननु नियोगस्य ज्ञानमविद्यानिवर्तकं तदथ1 नियोग इत्यत्राहः - तेनैवेति । प्रथमं वाक्योत्पन्नज्ञानस्येव तत्वज्ञानतयाविद्यानिवृत्तौ प्रपञ्चस्यापि निवृत्तेः कथं नियोगोत्पत्तिः । कथं वा तस्मात् ज्ञानोत्पत्तिश्च । न च नियोगजन्यस्यैवा ज्ञानानिवर्तकत्वं तथा सति सेतुदर्शनादिनिवर्त्यपापस्यैव मिथ्यात्वाभावप्रसङ्गादिति भावः । ननु ज्ञानस्य तत्वज्ञानत्वेन न निवर्तकत्वमपि तत्वसाक्षात्कारत्वेन । तच्च न वाक्यादपि तु नियोगादित्यत आहः - परोक्षापरोक्षेति । परोक्षापरोक्षज्ञानयोर्ब्रह्मत्व - रूपमात्रविषययोरपरोक्षवस्तुविषयतया परोक्षापरोक्षत्व वैषम्यं दुर्वचमित्यर्थः । आदिशब्देन विषयकृतवैषम्यं विवक्षितं । किं नियोगोब्रह्मस्वरूपमुत तद्भिन्नं नाद्य इत्याहः - न तावदिति । निवर्तकसत्वेऽपि प्रतिबन्धान्न निवृत्तिरिति वाच्यं । तथा सति कदाप्यनिवृत्ति प्रसङ्गादिति भावः । तस्य नियोगत्वमप्यनुपपन्नं साध्यत्वादित्याहः - नित्यस्येति । द्वितीयमाशङ्कतेः - अतो ब्रह्मस्वरूपेति । नियोगोत्पत्तिकाले आश्रयोस्ति वा न वा आद्य आहः - न चेति । द्वितीय आहः - आश्रयस्थिताविति । तस्थितौ निष्प्रपञ्चतारूपविषयो न लब्द इत्यर्थः । विषयनियोगयोर्विरोधादपि नियोगोत्पत्तिर्न सम्भवतीत्याहः - निराश्रयेति . ननु स्वव्यतिरिक्तप्रपञ्चनिवृत्तिरेव विषय इत्यत्राहः - सिद्धावपीति । नियोगव्यतिरिक्तस्य पूर्वमेव निवृत्तत्वान्नियोगेत निवर्त्यान्तराभावात्स्वयमेव निवर्त्यमिति वाच्यं । तथा च प्रक्षाळनाद्धिपङ्कस्येति न्यायेन नियोग एव नोत्पाद्य इत्यर्थः । किंञ्चकरणमपीतिकर्तव्यता निरपेक्ष सापेक्ष वा नाद्य इत्याहः - न काचिदित्यादिना । द्वितीयेऽपि भावरूपाभावरूपा वा आद्येऽवि सन्निपत्योपकारिका आरादुपकारिकावेति विकल्प्याद्य आहः - नाद्य इति । कृत्स्नेति । अनुग्राहकस्या वस्थानादिति भावः । आद्यविकल्पे द्वितीयमाशङ्कते अथेति । कृत्स्नप्रपञ्चानिवृत्त्यन्तर्गतत्वेनेति । वृत्तेस्सर्वाभाव रूपत्वात्तस्मिन् तस्याप्यन्तर्गतत्वादिति भवः । अत्र भाष्यं संवाद यति केचित्त्विति । विवरणकारादय इत्यर्थः ।\nइति वत्सकुलजलधिकौस्तुभ नृसिंहगुरुसुतेन सिंहदेवेन कृतायां शतदूषणी टीकायां षट्चत्वारिंशोवादस्समाप्तः ।।"
              }
            ]
          },
          {
            "verse_number": 47,
            "original_text": "47 विकल्पप्रामाण्यभङ्गवादः",
            "commentaries": [
              {
                "author": "Vedanta Desika (original text)",
                "commentary": "47 ---\n \n  \"47 विकल्पप्रामाण्यभङ्गवादः\" \n।।अथ विकल्प्रामाण्यभङ्गवादः सप्तचत्वारिंशः ।।47।।  \nसंसारसागरोत्तारकारणं वारणाचले ।  \nअविकल्पविकल्पाभ्यामध्यक्षितमुपास्महे ।।  \nयदुच्यते -विप्रतिपन्नो विकल्पो मिथ्याविषयः विकल्पत्वात्, यथा शुक्तिरजतविकल्पः, नासौ जात्यादिविशिष्टप्रत्यय इति सर्वस्यापि भेदस्य विकल्पविषयतया मिथ्यात्वे परिशेषादद्वैतसिद्धिरिति; तदेतत् सविकल्पकमपि प्रत्यक्षविभागतयोदाहरद्भिर्भाष्यकारैर्निरस्तप्रायम् ।  \nतद्विस्तृणीमहे ।  \nतत्र तावत्पक्षादयो न निर्विकल्पकविषयतया सिद्धाः, तथा सत्यभिलापसम्बन्धानर्हत्वप्रसङ्गात् ।  \nविकल्पविषयतया सिद्धौ तु, य एते पक्षादिग्राहिणो विकल्पाः किं तेऽपि पक्षीक्रियन्ते, उत तद्धतिरिक्ताः? इति ।  \nन प्रथमः, व्याघातात् ।  \nविकल्पानां विसंवादित्वविकल्पस्य विसंवादे पुनस्तेषामपि   \nसंवादपर्यवसानात् आश्रयाद्यसिद्धिप्रसङ्गात् ।  \nअविसंवादातिरिक्तायाश्च तत्सिद्धेरनिरूपणात् ।  \nविसंवादेऽपि वा तत्सिद्धौ सर्वत्र विशिष्टार्थसिद्धेर्दुर्निवारत्वात् ।  \nनापि द्वितीयः, तैरेवानैकान्त्यात् ।  \nअविसंवादोऽपि तेषामनिश्चित इति चेन्न; तथाऽपि सन्दिग्धानैकान्त्यस्य स्थितत्वात् ।  \nअन्यतस्तेषां विसंवादसाधनेऽप्युक्तदोषानुधावनात् ।  \nयदि च सर्वे विकल्पा विसंवादिनः, कथमनुमानादिविकल्पास्ते प्रमाणं भवेयुः? परम्परया अर्थप्रतिबन्धादिति चेत्; तुल्यं विकल्पेऽपि ।  \nमाभूत्तेषां प्रामाण्यमिति चेत्; तथाऽपि कथमेतदनुमानं समीहितसाधनायोदाहरसि? लोकव्यवहारसिद्धतया परमतसिद्धतयेति चेन्न; आत्मघातिनामीदृशानां बालिशैः परीक्षकैश्च साध्यसिद्ध्यङ्गत्वानभ्युपगमात् ।  \nकिंच निर्विकल्पकस्यापि संवादः किं विकल्पगृहीतः, उत निर्विकल्पकगृहीतः? नाद्यः, निर्विकल्पकस्य विसंवादित्वप्रसङ्गात् ।  \nअन्यथा क्वचिद्विकल्पप्रामाण्यानभ्युपगमेऽनैकान्त्यादिदोषात् ।  \nन द्वितीयः, स्वस्यापि संवादित्वग्रहणे तस्यानधिकारात् ।  \nअधिकारे वा विकल्पपसङ्गात् ।  \nतेन विकल्पवन्निर्विकल्पकस्यापि प्रामाण्यनिर्मूलनादप्रयत्नविजयिनो माध्यमिकाः ।  \n\nकश्चायं विसंवादः? किं संवादिज्ञानान्तरराहित्यम्? आहोस्वित् अर्थक्रियास्थित्यभावः? बाधकज्ञानान्तरोदयो वा? यद्वा अनर्थभूतत्वम्? अथवा अनर्थविषयत्वम्? यद्वा अन्यस्यान्यात्मनोल्लेखः? अन्यद्वा किंचित्? इति ।  \nन प्रथमः, क्वचिद्बाघात्; क्वचिदिष्टप्रसङ्गात्, अकिंचित्करत्वाच्च ।  \nसंवादकाभावे कथमध्यवसाय इति चेत्; यथा संवादकस्येति पश्य ।  \nपरस्परसंवादादुभयाध्यवसाय इति चेन्न; शुक्तिरजतबोधधारावाहिकसन्ततौ तदसिद्धेः ।  \nअर्थक्रियाविरहव्यवसायविसंवादात्तत्र सर्वत्राप्रमात्वमिति चेत्; एतेन द्वितीयः कल्पः परिजिघृक्षितः ।  \nसोऽपि न, सर्वासामर्थक्रियाणां विकल्पोज्ञत्वात् ।  \nनहि   \nनिर्विकल्पकेन कश्चित्प्रवर्तते ।  \nन च विकल्पतः प्रवृत्तस्यार्थक्रिया न संभवति; मणिप्रभाविषयमणिविकल्पप्रवृत्तस्येव स्वलक्षणप्रसूतनिर्विकल्पकजनित तदारोपितार्थोल्लेखविकल्प प्रवृत्तस्यापि पारम्पर्येणार्थसम्बन्धात् ।  \nनिर्विकल्पकनिदान एव संवाद इति चेन्न; नियामकाभावात् ।  \nबाधितत्वमिति चेत्; तत्स्तृतीयः पक्षः स्वीकृतः ।  \nसोऽप्यसारः, असिद्धेः ।  \nअत एवानुमानात्तत्सिद्धिरिति चेन्न; अद्यापि तत्प्रामाण्यानिश्चयात् ।  \nअर्थजत्वात्तत्सिद्धिरिति चेन्न; साक्षादसिद्धेः ।  \nपरम्परया त्वविशेषात् ।  \nअत एव न चतुर्थः ।  \nन च जात्यादिविशिष्टस्य जात्यादिविशेषणस्य वा दृढोपलम्भसिद्धस्याबाधि तस्याप्यनर्थत्वं निश्चिनुमः, यतस्तत्प्रसूतस्य विकल्पस्यानर्थत्वम् ।  \nअतएव न पञ्चमः, अनुमानादिनिर्मूलनाच्च ।  \nषष्ठोऽपि स्वलक्षणाकारतयैव जात्यादिसिद्धेर्निरस्तः ।  \nन चाशब्दात्मार्थः शब्दात्मना विकल्पे भातीति वाच्यम्, सर्वेषु विकल्पेषु शब्दानुवेधाभावात् ।  \nयत्र च शब्दानुवेधः तत्रापि शब्दोऽर्थात्मना प्रतिभाति, अशब्दात्मनैव पूर्वमेवाध्यवसायात् ।  \nनच गौरित्यत्र गकारौकारविसर्जनीयात्मकोऽयमिति मन्यते, अपि तु गोशब्दप्रवृत्तिनिमित्तभूतगोत्वाश्रय इति ।  \nएकार्थानेकशब्देष्वनेकार्थैकशब्देषु च शब्दानामर्थानां च परस्परविरोधादेव नैकतादात्म्याध्यवसायसंभवः ।  \nन चात्र साम्यसन्निकर्षादिकमध्यासनिमित्तं पश्यामः ।  \nनच चाक्षुषनीलादिप्रत्यये श्रावणनीलादि शब्दात्मनोल्लेखो युक्तः ।  \nनच   \nविकल्पास्सर्वे समानाः, मानसबाह्येन्द्रियव्यापारान्वय व्यतिरेकानुविधानविरोधात् ।  \nन च गोशब्दात्मना खण्डशब्दात्मना च गोव्यक्तौ विकल्पितायां जातिव्यक्तिशब्दविभागनिमित्तं संभवति ।  \nन च जातिशब्दो व्यक्तौ नाध्यस्त इति वाच्यम्; गौरयमित्येव प्रतिभासात् ।  \nतथा च व्यक्तिशब्दस्यापि तुल्यन्यायतया नाध्यासः ।  \nअतस्तटस्थ एव शब्दस्स्वविषयमावेदयति, वस्त्वन्राच्च व्यवच्छिनत्तीति न शब्दाध्याससंभवः ।  \nनापि सप्तमः, बाधपर्यवसितस्य कस्यचिदन्यस्यानुपलम्भात्, अन्यादृशस्य साधनेऽपि विरोधाभावादिति ।  \nन च संस्कारप्रसूततामात्रेण विकल्पस्याप्रामाण्यम्, स्मृतिप्रामाण्यवादिषु तस्य दुर्वचत्वात्, संस्कारमात्रासाधारणकारणस्य स्मृतित्वात् ।  \nस्मृत्यनुभवात्मकपक्षेऽप्यंशे स्मृतित्वलक्षणमप्रामाण्यं प्रसज्येत, न पुनर्विसंवादित्वलक्षणम् ।  \nविकल्पत्वादिति हेतुश्च विशिष्टप्रत्ययत्वमात्रम्? तद्विशेषो वा? नाद्यः, निर्विकल्पकस्याप्यस्मन्मतेन यत्किंचिद्विशिष्टप्रत्ययत्वेनानैकान्त्यात्; तस्यापि पक्षीकारे तदतिरिक्तनिर्विकल्पकस्यानुपपत्त्या सर्वप्रत्यक्षोच्छेदप्रसङ्गात् ।  \nनापि द्वितीयः, प्रथमाक्षसन्निपातजविशिष्टप्रत्ययादुपरितनाविशिष्टप्रत्ययस्य कारणदोषादिविशेषाभावात्; संसारसंभेदादेश्चादोषरूपत्वस्थापनात् ।  \nअतो विशिष्टप्रत्ययमात्राप्रामाण्यवादिना सर्वप्रत्यक्षनिर्मूलने, परिशेषोऽपि शून्यतत्त्वमुपस्थापयेत्,न पुनरद्वैतम् ।  \nकिंच कल्पितबाह्यविषयनिर्विकलप्कस्य त्वन्मतेन मिथ्याविषयत्वात् तद्दृष्टान्तेनाद्वैतविषयनिर्विकल्पकस्यापि मिथ्याविषयत्वमनुमेयमिति ।  \nकिंच -विकल्पाविषयत्वं चेत् ब्रह्मणः प्रतिपाद्यते ।  \nश्रोतव्यादिविधीनां स्यादश्रोतव्यत्वमेव ते ।। अतो न निर्विशेषस्यापि ब्रह्मणो विकल्पाविषयत्वमपीति ।।  \n।। इति शतदूषण्यां विकल्पप्रामाण्यभङ्गवादः सप्तचत्वारिंशः ।।47।।"
              },
              {
                "author": "Nrisimharaja",
                "commentary": "47 ---\nननु सविकल्पकज्ञानमेव ब्रह्मणस्सविशेषत्व साधयतीत्ययुक्तं । सविकल्पकानाम - प्रमाणत्वादित्याक्षेपसङ्गत्या वादाथ1 सङ्गृह्णातिः - संसारेति । अविकल्पविकल्पाभ्यामिति वादार्थ - सूचनं । ननु निर्विकल्पक भङ्गवादेऽपि सविकल्पकप्रामाण्यं समर्थितमिति चेत्सत्यं तत्र प्रत्यक्ष सामग्र्यभावात्प्रत्यक्षप्रमाणं न भवतीत्याशङ्क्य समर्थितम् । इह तु विकल्पत्वादप्रामाण्यमाशङ्क्य निराक्रियत इति निवर्त्यभेदान्नपौनरुक्त्यमिति भावः । निर्विकल्पकसविकल्पक भेदेन योगशास्त्रे प्रतिपादताभ्यां समाधिभ्यांमित्यर्थः । न्यूनाकारविषयकं ज्ञानं निर्विकल्पकमधिकाकारविषयकं सविकल्पकमभिमतमिति सिद्धान्तविरोध इति भावः । विप्रतिपन्न इति । ब्रह्मन्य यावत्स्वविषयकत्वस्य पक्षतावच्छेदकतया सर्वविषय मिथ्यात्वसिद्धेरेकस्य साध्यस्य मिथ्यात्वमात्रेण न साध्यपर्यवसानमिति द्वैतसिद्धिरिति भावः । यद्वा तत्तत्प्रकारकज्ञानत्वावच्छिन्नस्य प्रत्यक्षतया प्रामाण्ये निर्विशेषसिद्धिरिति भावः । पक्षादयोपीत्यादिशब्देन साध्यानुमितिहेतुपरामर्शादयो गृह्यन्ते । व्याघातमेवविवृणोतिः - विकल्पानामिति । विसंवादित्वग्राहिण्या अनुमितेरित्यर्थः । दोषान्तरमाहः - आश्रयादिति । आश्रयग्राहिविकल्पस्य मिथ्याविषयत्वे आश्रयासिद्धिः । हेतुग्राहिविकल्पस्य विसंवादित्वे स्वरूपासिद्धिरित्यर्थः । ननु तद्विकल्पस्य विसंवादे कथमसिद्धिरित्यत्राहः - अविसंवादेति। प्रत्यक्षादिगोचरप्रमाया एव सिद्धित्वादिति भावः । ननु निश्चयमात्रादेव सिद्धेरित्यत्राहः - विसंवादेपीति । हृदेऽपीति । बाष्पादिना वह्निसिद्धि प्रसङ्ग इति भावः । अविसंवादोऽपीति । विकल्पस्य मिथ्याविषयत्वानुमितेः प्राक्पक्षादि ग्राहिविकल्पेष्वविसंवादित्वस्यानिश्चयादित्यर्थः । पूर्वोक्त व्याघात ( ) प्रयुक्तशङ्कामनूद्य तत्कारणेन परिहरतिः - अन्यत इति । अस्यानुमानस्य बौद्धोपदेशलब्धत्वात्तेन चानुमानस्य प्रामाण्याङ्गीकारातदन्तेवासिनामपि तदेवमतमिति निश्चित्यदूषयतिः - यदि चेति । स्वलक्षणप्रसूत निर्विकल्पकजनितेत्यादिवक्ष्यमाणस्याप्ययमेवाशयः । अर्थप्रतिबन्धः - अर्थसम्बन्धः। तुल्यमिति । प्रत्यक्षविकल्पस्याप्रामाण्यमनुमानविकल्पस्य प्रामाण्यमिति विभागो न स्यादित्यर्थः । तथापीति । अनुमानविकल्पानामप्रामाण्याद्विकल्पाप्रामाण्यं कथं सिद्धयेदित्यर्थः । आत्मघातिनामिति । विकल्पमात्रस्याप्रामाण्यसाधने स्वस्यापि ( )मध्यप्रविष्टतयात्मनः प्रमाणाभावखण्डमात्मघातितया साध्यसाधकत्वमयुक्तमित्यर्थः । निर्विकल्पस्येति । तदविसंवादिविकल्पस्यादि विसंवादित्वादितिभावः । अन्यथेति । निर्विकल्पकाविसंवादित्वग्राहिविकल्पस्य प्रामाण्य इत्यर्थः । अनैकान्त्यादिदोषादिति ।क्वचित्प्रामाण्याङ्गीकारे तुल्यन्यायतया विकल्पान्तरेऽपि प्रामाण्यप्रसङ्गादित्यादिशब्देन विवक्षितं । तस्येति । निर्विकल्पकस्य यदसंवादित्वं तस्य ग्रहणे निर्विकल्पकस्य सार्म्थ्याभावादित्यर्थः । निर्विकल्पकेनाविसंवादित्वं ग्रहणे बाधकमाहः - अधिकारेवेति । निर्विकल्पकस्याविसंवादित्वस्य चाधाराधेयभावसम्बन्धग्राहकस्य विशिष्टज्ञानत्वादिति भावः । इष्टापत्तिशङ्कायामाहः - तेनेति । निर्विकल्पकप्रामाण्यग्राहिणो विकल्पत्वेन तद्विषयीभूत प्रामाण्यस्य मिथ्यात्वादिति भावः । अप्रयत्नविजयिन इति । ब्रह्मविषयकनिर्विकल्पकस्याप्यप्रामाण्यात्सर्वशून्यतास्यादिति भावः । कश्चेति । मिथ्याविषय इत्यनुमानेमिथ्याशब्दो विसंवादसमानार्थ इति तदर्थविकल्पमुखेन साध्यं विकल्प्यत इति भावः । अनर्थभूतत्वं - अर्थाज्जातं भूतमथ1 भूतं तद्भिन्नत्वमर्थत्वाभाव इति यावत् । क्वचिद्बाधादिति । धारावाहिकज्ञानान्तरं संवादस्य विकल्पे दर्शनादिति भावः । इष्टप्रसङ्गादिति । सर्वत्र धारया ( )त्सिद्धसाधनादित्यर्थः । अकिञ्चित्करत्वादिति । संवादिज्ञानाभावेऽपि बाधाभावे यथार्थ्यक्षतेरित्यर्थः । अध्यवसायः - प्रमाणत्वेन निश्चयः । ततश्च प्रामाण्यसिद्धेस्तद्विषयो न परमार्थ इति भावः । शुक्तीति । बाधे सति परस्परसंवादेऽपि प्रामाण्यानध्यवसायादित्यर्थः । अर्थक्रियेति ।अर्थक्रियाबिरह व्यवसायरूपो विसंवाद इत्यर्थः । एतेनेति । अर्थ क्रियाविरहव्यवसायः अर्थक्रियाविरहप्रमा ।तथा चार्थक्रियाविरहो विसंवाद इत्यत्र पर्यवसितमिति भावः । सर्वासामिति । विकल्पस्य तद्विषये प्रवृत्तौ अर्थक्रियादर्शनाद्विकल्पविषयस्यैकार्थक्रियायत्वं । ततश्चानुमान बाध इति भावः । एतदुपपादयतिः - नहीति । बाधकमुपपादयतिः - न चेति । शङ्कतेः - मणिप्रभेति । जनितान्तं विकल्पविशेषणं । तदारोपितः स्वलक्षणाध्यस्तः । उल्लेखात्मको विकल्पः । निर्विकल्पकनिदान इति । स्वलक्षणविषय निर्विकल्पकजन्यत्वादेव स्वलक्षणारोपितार्थोल्लेखीत्यं । ततश्च विकल्प विषयस्य स्वलक्षणारोपिततया स्वलक्षणरूपार्थ सम्बन्धाद्विकल्पस्य पारंपर्येणार्थ सम्बन्धित्वं तथा च निर्विकल्पकविषयः एवार्थक्रिया संवाद इति सविकल्पकविषयोऽर्थ क्रियाशून्य एवेत्यर्थः । नियामकाभावादिति । सविकल्पकाधीनत्वान्निर्विकल्पकार्थसम्बन्धस्य तदनभ्युपगमे निर्विकल्पकेर्थसम्बन्धे प्रमाणाभावात्स्वेच्छामात्र ( )नत्वे वैपरीत्य प्रसङ्गादित्यर्थः । बाधितस्यार्थक्रियासम्बन्धो नास्तीति नियामकं शङ्कतेः - मिति । असिद्धेरिति । बाधितस्यानुपलब्धिबाधितत्वादित्यर्थः । अ ( ) बाधोऽस्त्विति शङ्कतेः - अद्यापीति । विकल्प ( ) प्रामाण्यासिद्धेरित्यर्थः । अविशेषादिति । विकल्पान्तरस्यापि तत्सत्वादित्यर्थः । अत एवेति । साक्षात्परं पराविकल्पोक्तदोषादेवेत्यर्थः । दूषणान्तरमाहः - न चेति अनर्थत्वं - अपरमार्थत्वं । प्रत्युत पारमाथ्यर्मेव निश्चिनुम इति बाध इति भावः। अत एवेति । अनर्थत्वानिश्चयादित्यर्थः । अनुमानादीति । अनुमानादेर्जात्यादिविषयत्वेन विसंवादे एतदनुमानमप्यप्रमाणं स्यादित्यर्थः । स्वलक्षणाकारतयेति । परमार्थतयेत्यर्थः । अन्यस्यान्यात्मना भानमस्तीति शङ्कतेः - न चेति । विषणदर्शनादनुपलभ्याच्चार्थस्यशब्दत्मान भानं नास्तीत्याहः - यत्र चेति । शब्दार्थ भेदग्रहस्यावश्यकत्वे युक्तिमाहः - एकार्थेति । एकस्यार्थस्ययुगपन्नानात्येनाव - गतनेकशब्दतादात्म्यायोगात्तत्रतच्छब्द प्रवृत्तिनिमित्ताश्रयत्वतद्वाच्यतादिपरत्वमवश्यं वक्तव्यमिति सर्वत्र तथा प्रति भास इति भावः . कारणां भावाच्च न शब्दाध्याससम्भव इत्याहः - न चात्रेति । भिन्नेन्द्रियग्राह्ययोः कथनेकेन्द्रियेणैकाध्यास इत्याहः - न चात्रेति । भिन्नेन्द्रियग्राह्ययोः कथमेकेन्द्रियेणैक्याध्यास इत्याहः - न चाक्षुषेति । ननु मनोरूपैन्द्रियेग्राह्यत्वात्तेनाध्यासस्सम्भवतीति शङ्कां पराकरोतिः - न च विकल्पा इति । न च निर्विकल्पे तदुपक्षयःमनसोऽपि तथा प्रसङ्गादिति भावः । न च गोशब्दात्मनेति । जाति व्यक्तिवाचकत्वनिबन्धनत्वात्तद्विभागस्येति भावः । शब्दाध्यासपक्षे वाच्यवाचकभावरूपसमयग्रहोन स्यादयं गौरित्यादिव्यवहारात् व्युत्पत्तिग्रहः व्यवहारो यद्यध्यास निबन्धनः । तथा च सति वाचकत्वनिबन्धनाभावेन वाचकत्वाग्रहा तन्निबन्धनभेदव्यवहारोण स्यादि( )ध्यासस्य साधारण्यादिति भावः ।विकल्पितायां विकल्पविषयीभूतायामित्यर्थः । न च जातीति । यस्मिन्यश्शब्दोऽध्यस्यते तस्य वाचक इति कल्प्यते तथा च जातिशब्दो जातेरेववाचक इत्यर्थः । गौरयमिति । यादृश्या प्रतीत्यात्वया व्यक्तौ शब्दाध्यास उच्यते तादृश्येवेयं प्रतीतिरिति जातिशब्दस्यापि व्यक्तावध्यासो दुर्वार इति भावः । अस्तु तर्हि जाति शब्दस्य व्यक्तावध्यासः व्यक्तिशब्दस्य तु जातौ माभूदतस्सिद्धो विभाग इत्यत्राहः - तथाचेति । अत इति । यतश्शब्दाध्यासे प्रत्यक्षादि विरोधोऽतस्तटस्थस्सन्भिन्नत्वेन प्रतीयमानस्सन् स्वविषयं बोधयति । वाच्यवाचकभावसम्बन्धेन विशेषणतया भासमानोव्यवच्छिन्नत्तीत्यर्थः । सप्रमोऽपि किं बाधपर्यवसित उत नेति विकल्प्याद्यं दूषयतिः - बाधेति । ननु संस्कारप्रसूतायाः स्मृतेरप्रामाण्यदर्शनात्संस्कारजन्यत्वम - प्रामाण्यप्रयोजकमतस्तादृशत्वाद्विकल्पस्याप्रामाण्यं स्यादित्यत आहः - न च संस्कारेति । विकल्पस्य सं जन्यत्वं परोक्तमभ्युपेत्य किं याथार्थ्यलक्षणमप्रा ( )पाद्यते अत स्मृतिलक्षणं वेति विकल्प्याद्य आहः - स्मृतीति । संस्कारमात्रेति । मात्रपदं प्रत्यभिज्ञायामतिव्याप्तिवारणाय । असम्भववारणायासाधारणपदं । स्मृत्यनुभवेति । तथा चानुमानेन साध्यमानं मिथ्याविषयत्वं नास्तीत्यनुमानस्य बाधोनोद्धृत एवेति भाव - । तद्विशेषः - विशिष्टप्रत्ययत्वव्याप्यः। प्रथमाक्ष सन्निपातजन्यप्रत्ययोत्तर विशिष्टप्रत्ययत्वादित्यर्थः । उच्छेदः अप्रामाण्यमप्रयोजकत्वमाहः - वृथाक्षेति । स्थापनादिति । अनुपदमेवेति भावः । सर्व प्रत्यक्षेति । निर्विकल्पकत्वेनाभिमतस्य ब्रह्मप्रत्यक्षस्यापि विशिष्टप्रत्ययत्वा प्रत्यक्षमात्रं निर्मूलमिति भावः । किञ्च निर्विकारमेव निर्विकल्पकमभिमतं । तथा सति प्रथमाक्षसन्निपातजन्य घटादिविषयस्या निष्प्रकारस्य सम्भ( )मिथ्याविषयत्वात्तरदृष्टन्तेन ब्रह्मज्ञानं मिथ्याविषयं निर्विकल्प ( )वदिति सर्वशून्यत्वं सेत्स्यतीत्याहः - किञ्चेति । श्रोत्रव्यादीति । श्रवणादीनां विशिष्टप्रत्ययानां विकल्पत्वेन प्रामाण्य सम्भवाच्छ्रवणादिविधीनाम प्रामाण्यादनुपदेयत्वं स्यादित्यर्थः । अत इति । श्रोतव्यत्व प्रसङ्गादित्यर्थः । तथा च ब्रह्मणोऽपि मिथ्यात्वं स्यादिति हृदयं ।\nइति वत्सकुलजलधिकौस्तुभ नृसिंहगुरुसुतेन सिंहदेवेन कृतायां शतदूषणी टीकायां सप्तचत्वारिंशो वादस्समाप्तः ।।"
              }
            ]
          },
          {
            "verse_number": 48,
            "original_text": "48 उपबृंहणवैघट््यवादः",
            "commentaries": [
              {
                "author": "Vedanta Desika (original text)",
                "commentary": "48 ---\n \n  \"48 उपबृंहणवैघट््यवादः\" \n।।अथ उपबृंहणवैघट््यवादः अष्टचत्वारिंशः ।।48।।  \nगुणविभूतिविशेषविचित्रितं निगमसीमनि यत्समधीमहे ।  \n\nस्मृतिपुराणशतैरुपबृंहितं तदिदमस्तु सदा हृदयेषु नः ।।  \nयदुच्यते-निर्विशेषचिन्मात्रब्रह्मात्मैक्यं त्रय्यन्तसिद्धं स्मृतिपुराणादीन्युपबृंहयन्तीति; तत्र तावत् तत्तत्प्रकरणादिपरामर्शेन भाष्यकारै तेषां यथावस्थितोऽर्थः प्रदर्शितः ।  \nसामान्यतः किंचिदुच्यते ।  \nयदा शब्दमात्रस्य निर्विशेषबोधनसामर्थ्यं नास्तीत्युपापीपदाम तदा कैव कथा तद्विशेषाणाम्? यदा च श्रुतिपरिषदशेषाऽपि विशिष्टविषयेति निरणैष्म, तदा कथं तदुपबृंहणानि तत्प्रतिपादकानि प्रतिपद्येमहि? यदा पुनः निर्विशेषपरा सेति पश्यसि, तदा तत्रोपबृंहणं नाम किं यथोक्तानुवादमात्रम्? उत तद्धक्तीकरणम्? अथानुक्तवस्त्वन्तरवर्णनम्? अन्यद्वा किंचित्? इति ।  \nन प्रथमः,अनुवादमात्रेषूपबृंहणत्वप्रसिद्ध्यभावात्; प्रयोजनाभावाच्च ।  \nज्ञातस्थिरीकरणं प्रयोजनमिति चेन्न; श्रुतिप्रामाण्ये तदर्थे च यथावन्मीमांसिते तदनुवादमात्रेण तदतिरिक्तस्थिरीकरणासंभवात् ।  \nयदि तत्रानाश्वासः, तदा कैव कथा संभवद्भ्रमप्रमादादिदोषेषु पौरुषेयेषु वाक्येषु? नच साक्षात्सौगतमतमाश्रित्य संवादात्प्रामाण्यमनुमन्तुमर्हसि ।  \nनचैवमुपबंृहणान्तरसापेक्षम्, अनवस्थाप्रसङ्गात् ।  \nन च तन्निरपेक्षम्, श्रुतिवदेव तव तत्राप्यनाश्वासप्रसङ्गात् ।  \nपरस्परसंवादादुभयत्राश्वास इति चेत्; मास्तु, असकृदनुसंहितैक श्रुतिवाक्यमात्रजन्मनि तत्प्रत्ययप्रवाहेऽपि तस्य कर्तुं शक्यत्वात्, अतिप्रसङ्गश्च तदेति ।  \nनापि द्वितीयः, निर्विशेषपक्षे तदयोगात् ।  \nतथा हि-यन्निर्विशेषं श्रुतं तच्छ्रुत्यैव व्यक्तम् ।  \n\nतदतिरिक्तप्रकाशने तु सविशेषत्वावश्यंभावादुपबृंहणोपबृंहणीयवैघट््यम् ।  \nमिथ्याभूतातिरिक्ताकारबोधनेऽपि कथं तत्त्वावेदकस्यातत्त्वावेदकमुपबृंहणं स्यात्? अथ श्रुतौ कस्यचिदप्रतिपन्नं कस्यचित्प्रतिपन्नं ब्रह्मस्वरूपमेवात्र व्यज्यत इति मन्यसे; तदपि न, श्रुतिं प्रत्यनङ्गत्वप्रसङ्गात् ।  \nतदाभिमुख्यजननात्तदङ्गत्वमिति चेत्; तत्फलसिद्धौ किं तदाभिमुख्येन? असिद्धौ वा कुतस्तत्? नापि तृतीयः, अनुपबृंहणत्वप्रसङ्गादेव ।  \nअन्यथा परस्परभिन्नार्थानां वेदभागानामेव परस्परोपबृंहणत्वप्रसङ्गात् ।  \nनापि चतुर्थः, अत्यन्तभिन्नार्थत्वस्याभिन्नार्थत्वेऽप्यन्यूनानतिरिक्तविषयत्वस्यातिरिक्तविषयत्वेऽपि सत्यमिथ्यार्थत्वयोर्दूषितत्वात् न्यूनबोधनमवशिष्यते ।  \nनच तदाऽप्युपबृंहणता, उक्तांशस्य तुल्यतया नैरपेक्ष्यात् ।  \nअनुक्तांशेऽनुक्तेरेवोपबृंहणत्वगन्धाभावादिति ।  \nकिंच, यच्चाधिकं श्रुतौ बोध्यते तत्सत्यत्वे सविशेषता, तन्मिथ्यात्वे श्रुतिरतत्त्वावेदिका, पुंवाक्यं तु न तथेत्यापन्नम् ।  \nनच माभू दुपबृंहणमिति वाच्यम्; शारीरकाधिकरणेषु तत्रतत्र स्मृतिसंवादोदाहरणादिविरोधात् ।  \nअन्यथा चेदनुग्राहकतर्कस्यापि प्रहाणप्रसङ्गात् ।  \nतत्प्रहाणो पुनः\\* आर्षं धर्मोपदेशमित्यादिमहर्षिवचनविरोधः ।  \nन चैवमस्मन्मते प्रसङ्गः, श्रुतिप्रतिपन्नस्यैव ब्रह्मणोऽनन्तगुणविभूतेरप्रतिपन्नानेकगुणविभूतिवैशिष्ट्यबोधनेन व्यक्तीकरणोपपत्तेः ।  \nन चाप्रतिपन्नस्यांशस्यावेदार्थत्वम्, (वि)   \nप्रकीर्णानन्तशाखे महति वेदवृक्षे यत्र क्वचित्कोटरे तस्यापि लीनत्वात्, तस्य चाल्पभागश्राविभिरयोगिभिरधिगन्तुमशक्यत्वात्, तत्कृते च योगिभिरुपबृंहणप्रणयनोपपत्तेः ।  \nकति कति च दृश्यन्ते अधीयमानास्वपि शाखास्वप्रतिपन्नाः संशयिताश्च उपबृंहणाधीनाध्यवसायाः सारार्थाः? अन्यथा कथं वेदार्थे वादिनां मतभेदसमुत्थानम्? न चोपबृंहणानां मिथो विरोधान्निर्णयासिद्धिः; उपबृंहणीयविरोधाविरोधाभ्यां विशेषात् ।  \nअत एव हि शारीरकस्मृत्यधिकरणे कपिलादिस्मृतेर्निरासः ।  \nउपबृंहणीयाविरुद्धमन्वादिस्मृतिसन्निधौ तद्विरुद्धकपिलादिस्मृतेरप्रमाणत्वान्न तेरुपबृंहणं नाप्युपबृंहणीयबाध इति हि तत्रार्थः ।  \nतेन तामसराजसङ्कीर्णपुराणादिभिर्वेदोपबृंहणं पुराणविवेकपरिज्ञानशून्यानामविवेकितानिबन्धनमिति तन्नाद्रियामहे ।  \nउक्तं हि मात्स्ये \\* अग्नेश्शिवस्य माहात्म्यमित्यारभ्य, \\* सात्त्विकेष्वथ कल्पेषु माहात्म्यमधिकं हरेः ।  \nतेष्वेव योगसंसिद्धा गमिष्यन्ति परां गतिम् ।। इत्यन्तम् ।  \nतदेतत्सर्वमर्थतो निदर्शितं भाष्ये-\\* उपबृंहणं नाम विदितसकलवेदतदर्थानां स्वयोगमहिमसाक्षात्कृतवेदतत्त्वार्थानां वाक्यैः स्वावगतवेदवाक्यार्थव्यक्तीकरणम्, सकलशाखानुगतस्य वाक्यार्थस्याल्पभागश्रवणदुरवगमत्वेन तेन विना निश्चयायोगादुपबृंहणं हि कार्यमेवेति ।  \nएवं च सामान्यतो निर्विशेषतया उपबृंहणासंभवेऽनुपबृंहितेन वेदेनार्थनिश्चयायोगाद्वेदविप्लावक एव निर्विशेषवादः ।  \nस्मरन्ति च-  \n\\* इतिहासपुराणाभ्यां वेदं समुपबृहंयेत् ।  \nबिभेत्यल्पश्रुताद्वेदो मामयं प्रतरिष्यति ।। इति ।।  \n।। इति शतदूषण्याम् उपबृंहणवैघट््यवादः अष्टचत्वारिंशः ।।48 ।।"
              },
              {
                "author": "Nrisimharaja",
                "commentary": "48 ---\nस्मृतिपुराणादीनामपि विशिष्टविषयत्वेन निर्विशेषविषयत्वाभावाद्विकल्पस्याप्रामाण्ये तेषामुपबृम्हकत्वं न स्यादिति हेतुमद्भाव सङ्गत्यावादाथ1 संगृह्णातिः - गुणविभूतीति । अनेनामुक्तविशेषैस्सहावगतार्थव्यक्तीकरणमुपबृह्मणमिति परमते तद्वैघट्यमिति सूच्यते । अनेन वादार्थोऽपि सङ्गृहीतः । निगमसीमानि - वेदान्त इत्यर्थः । प्रकरणादिविरोधान्निर्विशेषोपबृम्हकत्वमिति भावः । भाष्यकारग्रहणेन प्रकरणादिविरोधस्या विचाल्यत्वं सूचितं । दूषणान्तरमाहः - सामान्यत इति । किमुपबृह्मणानि विशिष्टपराणि निर्विशेषपराणि वेति विकल्प उपबृह्मणीय विरोधात्प्रथमपक्षासम्भवद्वितीयं दूषयतिः - यदा नामेति । किं च किं श्रुतिर्विशिष्टविषया यद्वा निर्विशेषविषया नाद्य इत्याहः - यदा च श्रुतीति । द्वितीयं दूषयतिः - यदा पुनरिति । किमर्थनिश्चयस्थिरीकरणमुतान्यत्किञ्चिन्नाद्यः । तस्य निश्चितप्रामाण्येन मीमांसितेन श्रुतिवाक्येन सिद्धतया अनुवादनैरपेक्ष्यात् । न द्वितीयः अनुवादात्स्थिरीकरणाख्यस्य कस्यचिद्दर्शनादाहः - न श्रुतिप्रामाण्य इत्यादिना । तादृश्यापि श्रुत्यर्थानवधारणे हेतुमाहः - यदि तत्रेति । कैव कथेति । अर्थनिश्चयहेतु पौष्कल्येऽपि श्रुतेरर्थनिश्चायभावे सन्देहहेतौ जागरूके श्रुत्यादि नाऽर्थनिश्चयस्सुतरां न सम्भवतीति भावः । ननु संवादादेव शब्दस्य प्रामाण्यनिश्चयः ततश्चोपबृम्हवादात्प्राक् श्रुतेरर्थनिश्चयाभावादुपबृम्हणाधीनमेवात्रार्थावधारणात्मकं स्थरीकरणमित्यत्राहः - नचेति । साक्षाद्बाह्यत्वप्रच्छादनं विना बौद्धपक्षमाश्रित्यैवं वक्तव्यं नत्नात्वनाश्रित्य ।तथा च संवादेन प्रामाण्य हि बौद्धोवदति तथा वदन् बौद्ध एवस्यादिति भावः । किमुपबृम्हणस्यापि संवादान्तरात्प्रामाण्यं उत तन्निरपेक्षं नाद्य इत्याहः - न चेति । एवमिति । द्वितीये दोषमाहः - न च तन्निरपेक्षमिति । अन्यथा श्रुतेरेव प्रामाण्यस्य वक्तुं शक्यत्वादिति भावः । किं संवादिवचनान्तरप्रामाण्यनिश्चयाधीनः आश्वासः किं वा संवादमात्राधीनः नाद्यः अन्योन्याश्रयप्रसङ्गादित्यभिप्रेत्य द्वितीयदोषमाहः - असकृदनुसंहितेति । तस्येति । आश्वासस्येत्यर्थः । बाह्यागमानामपि परस्परसंवादात्प्रामाण्यप्रसङ्ग इत्याहः - अतिप्रसङ्गश्चेति । निश्चयमात्रं व्यक्तीकरणमुत प्रतिपन्नाद्विसेषाकारनिर्णयः आद्ये दोषमाहः - यन्निर्विशेषमिति । द्वितीयेऽपि तदतिरिक्ताकारः किं सत्यः उत मिथ्या आद्य आह तदतिरिक्तेति । निर्विशेषविषयत्व मुपबृम्हणीयस्येति भावः । द्वितीयआहः मिथ्या भूतेति । श्रुत्यनर्हाणां ततो ब्रह्मस्वरूपप्रतिपत्त्य सम्भवादत्रोपबृम्हणे न ब्रह्मस्वरूपनिर्णयो भवतीति प्रयोजनमिति शङ्कतेः - अथेति । श्रुत्याप्रतिपन्नेर्थे विशेषबोधनेन वा श्रुतौ संशयिनार्थ व्यक्तीकरणादिना वाश्रुत्युपकारस्योप बृम्हणत्वं स्यान्नतु स्वातन्त्र्येण किंञ्चित्प्रतिबोधकत्वमात्रेणेत्याहः - तदपि नेत्यादिना । तदाभिमुख्य जननादिति । स्वमूलभूत श्रुतौ प्रवर्तनेनेत्यर्थः । तन्मूलेति । श्रुत्यासम्भवत्फलस्यार्थाभावधारणस्यपबृम्हणादेव सिद्धेस्तत्र वृत्त्यावात्तेनापि न तदन्त्वमिति भावः । सिद्धादिति । तदभिमुख्ययेत्यर्थः । उपबृम्हणावधारितार्थत्व सोपादेयत्व बुद्धयाहि तत्प्रतिपादक श्रुतौ तन्मूलूभूतायां प्रवृत्तिः स्यादिति भावः । अनुक्तवस्त्वन्तर मात्रवर्णनिमिति तृतीयः पक्षः । तं दूषयतिः नापि तृतीय इति । उपबृम्हणत्वप्रसङ्गादिति । ननु समानार्थानां शाखान्तरस्थानां वाक्यानां परस्परोपबृम्हणत्वाभाववद्भिन्नार्थानामप्युपबृम्हणत्वं न स्यादिति चेन्न समानार्थनामुपबृम्हणत्व पक्षे तत्वेऽपि विरोधाभावात्तदुपबृम्हणत्वमस्तु वा वा मा वादि प्रसङ्गइत्यत्रातात्पर्यम् । नापि चतुर्थ इति । अस्तूपबृम्हणत्वं यत्किञ्चित्तथाप्यपबृम्हणत्वेनाभिमतमुपबृम्हणीयेनात्यन्तभिन्नार्थमभिन्नाथ1 वा अभिन्नार्थत्वे व्यतिरिक्तविषयं न वा अतिरिक्तविषयत्वेऽपि सत्यविषयं मिथ्याविषये वा अतिरिक्तविषयत्वा भावेऽपि अन्यूनविषयं न्यूनविषयं वा तत्रोक्त विधया पक्षान्तरेषूपबृम्हणत्वस्य त्वयावक्तुं मशक्यत्वाच्चरमः पक्षः परिशिष्यते । तत्राप्युपबृम्हणत्वं न सम्भवति । तथा हि स्मृत्यादिकं प्रतिपाद्यं स्मृत्यथा1शमुपबृम्हथति उत स्वाप्रतिपाद्यं स्मृत्यथा1शं । नाद्यः यथा स्वोक्तांशो यथा श्रुत्याप्रतिपाद्यते तथेव स्वेनापि प्रतिपाद्यमानो दृश्यते नत्वाकारविशेषणेति तस्य स्व नैरपेक्ष्यात् न द्वितीयः तदंशस्य स्वाविषयत्वादित्यर्थः । यच्चाधिकमिति । उपब्रह्मणस्य न्यूनविषयतया श्रुतेरधिकविषयत्वस्या वश्यकत्वादिति भावः । इयताग्रन्थेन परोक्तयाऽनूद्य दूषितमिदानीं यदिकश्चिदुप बृम्हणं क्वाप्यनपेक्षितमिति बूयात्तमपि प्रसङ्गाद्दूषयतिः - यदि कः पुनरिति । शारिरकाधिकरणेष्विति । स्मर्यते च स्मृतेश्च \"नान्यस्मृत्यनवकाशप्रसङ्गादि (ब्र.सू.2.1.1)त्यादिभिरित्यर्थः । अन्यथा चेदिति । उपबृम्हणापेक्षा नास्ति नचेच्छ्रुत्येनुग्राहकतया प्रसिद्धयोस्तर्कोपबृम्हणयोरन्यतरस्य त्यागे तर्कोऽपि त्याज्य स्यादित्यर्थः । इष्टापत्तिं परिहरतिः - तत्प्रमाणइति । ननु भवतामपि स्मृतिर्नश्रुति प्रतिपन्नांशस्योपबृम्हणं तदंशे भवदुक्त न्यायेन वैयर्थ्यात् । न च श्रुति प्रतिपन्नांशे । तथा सति तदंशे श्रुतिमूलत्वाभावेनाप्रामाण्यप्रसङ्गात्तस्मादुप - बृम्हणांनुपपत्तिस्तुत्येत्याशङ्क्य परिहरतिः - नचैवमिति । प्रकीर्णेति । अधीयमानश्रुत्यर्थस्यश्रुत्यन्तरप्रतिपाद्य विशेषैस्सह प्रतिपादनमुपबृम्हणमिति भावः । तत्कृते - अल्पभागाध्येतृ पुरुषान् प्रतीत्यर्थः ।उपबृम्हणप्रणयनोपपत्तेरिति । नन्वत्ररथं समासः । उभयप्राप्तौ कर्मणी ( )ति षष््यां सत्यां कर्मणि चेति समासनिषेधादिति चेदुच्यते शेषत्वविवक्षायां षष्ठी समासश्च । नन्वेवं सति कतृकर्मोभ्य सम्बन्धाभावादुभयप्राप्ताविति नियमाभावात्कर्तृकर्मणोः कृतीति कर्तरिषष्ठी प्रसङ्गेन योगिभिरितिनिर्देशानुपपत्तेरिति चेदुभयप्राप्तौ कर्मणीत्यस्योभयस्मिन् कारके विवक्षिते कर्मण्येव षष्ठीति नैवमर्थः ।। येन कर्तृकर्मविवक्षायां कर्मण्येव नियमात्तद्विवक्षायाश्शेषत्व विवक्षायामभावान्नियमा प्रवृत्त्याकर्त षष्ठीप्रसक्तिस्यात्किन्तु यत्र कर्तारं कर्मच विवक्षित्वा षष्ठी प्रापयितुं शक्यते तत्र कर्तृ विवक्षायां षष्ठी न स्यादिति । इदमेव व्याप्तिग्रहणस्य प्रयोजनं । अत्र यद्यपि कर्तकारकंविवक्षित न कर्मकारकं तथाप्युभयविवक्षार्हता नास्तीति नियमप्रवृत्त्या तृतीयोपपत्तिः । कर्मकारकं त्वविवक्षितमिति कृत्वानात्रानेन षष्ठीनापि समासनिषेधः । शेषार्थस्तु विवक्षित इति तदाश्रया षष्ठी समासश्चा ननु तर्ह्युभय विवक्षा योग्यतामात्रमथशब्दनुशासनमित्यत्राप्यस्तीति तत्रत्य कैयटविरोधः । तत्रह्याचार्यस्यकर्तुः प्रयोजनाभावादनुपादानं नोभयप्राप्तौ कर्मणीति कर्मणि षष्ठीति दृश्यत इति चेन्न । यत्र कर्तृ कर्मणोरूभयोरपि तात्पर्यविषयत्वं तदेवोभयप्राप्तिशब्देन विवक्षितमाचार्यस्य कर्तुः प्रयोजनाभावादनुपादानाच्च तात्पर्यविषयत्वाभावान्नोभयप्राप्तिरित्येव कैयट तात्पर्यात् । अन्यथा येनादर्शनमिति प्रयोगानुपपत्तेः । येनादर्शनमित्यत्रात्मन इति व्याख्यतत्वात्तत्र तात्पर्यमवगम्यते । योगिभिरुपबृम्हणप्रणयिनोपपत्तेरित्यत्र कर्तृकर्मोभयसम्बन्धस्यापि स्वरूपेण तात्पर्यविषयत्वादस्युभयप्राप्तिः । इयानेव विशेषः । येनादर्शनमित्यत्र कर्मस्वरूपं तस्य कारकत्वं मित्युभयं च न शब्दतः प्रतिपाद्यते । प्रकृते तु वस्तुतः कर्मभूतमुपबृम्हणस्वरूपं शब्दत उपादीयते । कर्मकारकत्वन्तु शब्दतो न प्रतिपाद्यते । किन्तु शेषविवक्षायां सम्बन्धमात्रं प्रतिपाद्यत इति । कर्मकारकस्य तात्पर्यविषयत्वं तूभयत्रा विशिष्टम् । यत्तु पदमञ्जया1 \"यदोभयप्राप्ताविति नियमेन कर्तरि तृतीया तदा कर्मणिचेति निषेधत्पाणिनिना सूत्रकृतिः आचार्येण शब्दानुशासनमित्यसाधु समास'' इति तदपि यदा कर्मणि षष्ठी तदा न साधुरित्यभिप्रायं । शेषे षष्ठ्यां तु साधुरेव । तत्रैव प्राप्तिग्रहणात्प्राप्तिमात्रे नियमइति कर्मणोऽप्रयोगेऽपि कर्तरितृतीया भवति । यथान्तर्घौ येनादर्शनमिच्छतीति । कर्मापि यदा शेषत्वेन विवक्ष्यते तदा तत्रापि शेषषष्ठी भवत्येव । तथा च कर्मणि चेति समास निषेधाभवादेवं जातीयक प्रयोगो निरवद्य एव । ननूपबृम्हणापेक्षायां श्रुत्यानिर्णयो न सिध्येत्तेषां परस्परविरोधादन्यतरपरित्यागे नियमकाभावादित्याशङ्क्य निराकरोतिः - न चोपबृह्मणानामिति । अत एवेति । स्मृत्यनवकाश दोषप्रसङ्गादिति चेन्नान्यस्मृत्यनवकाश दोष प्रसङ्गादि()त्यर्थः । एतेनेति । उपबृम्हणीयाविरुद्ध सन्निधौ तद्विरुद्धैर्नोपबृम्हणीत्यनेन तामसादीनां वेदविरुद्धत्वादिति भावः । उक्तंहीति । पुराणविभागो वेदाविरुद्धसात्त्विक पुराणैरेव वेदोपबृह्मणं चेति शेषः । अग्नेश्शिवस्य माहात्म्यं तामसेषु प्रकीर्तितः । राजसेषु तु कल्पेषु अधिकं ब्रह्मणो विदु ( )रित्यादिभिर्विभाग उक्तः । \"तेष्वेव योग सिद्धा( ) इत्यादिना सात्त्विकैरेवोपबृह्मणं चोक्तं । ननु भाष्ये किमथ1 नोक्तमित्यत्राहः - तदेतत्सर्वमिति । उपसंहरतिः - एवं चेति । निर्विशेषवादस्य वेदविप्लवाकत्वे स्मृति संवादयतिः - स्मरन्ति चेति ।\nवत्सकुलजलधिकौस्तुभनृसिंहगुरुसुतेन सिंहदेवेन कृतायां शतदूषणी टीकायां अष्टचत्वारिंशो वादस्समाप्तः ।।"
              }
            ]
          },
          {
            "verse_number": 49,
            "original_text": "49 ऐक्योपदेशान्यथानुपपत्तिभङ्गवादः",
            "commentaries": [
              {
                "author": "Vedanta Desika (original text)",
                "commentary": "49 ---\n \n  \"49 ऐक्योपदेशान्यथानुपपत्तिभङ्गवादः\" \n।।अथ ऐक्यापदेशान्यथानुपपत्तिभङ्गवादः एकोनपञ्चाशः ।।49।।  \nत्रिविधचिदचिदन्तर्यामितां प्राप्य तिष्ठन्निखिलनिगमनिष्टैर्नित्यमैक्योपदेशैः ।  \n\nभ्रमममलधियां यो वारयत्येकभक्त्या भवतु शरणवाणी तत्पदे शाश्वती नः ।।  \nयदाहुः,\\*तत्त्वमसि, \\*क्षेत्रज्ञं चापि मां विद्धीत्याद्यैक्योपदेशान्यथानुपपत्त्या परिशुद्धे ब्रह्मण्येवाज्ञानं भेदभ्रमश्चावश्यं कल्पनीयम् ।  \nनचात्रैक्यं न प्रतीयते, न चाविवक्षितम्; सामानाधिकरण्यस्य तन्निष्ठत्वात्, विशिष्टैक्यवादिनाऽप्यैक्यमात्रस्यास्थितत्वाच्च ।  \nनचेदमारोपवृत्त्या सामानाधिकरण्यम्, तत्त्वोपदेशप्रकरणविरोधात् ।  \nन च सम्बन्धादिद्वारोपचारः, बाधकाभावात् ।  \nयद्यप्यस्मन्मतेऽपि लक्षणा, तथाऽपि प्रधानभूतसामानाधिकरण्यप्रतिपाद्यस्य मुख्यस्यैक्यस्यापरित्यागात्, तत्संरक्षणाय च स्वरूपोलक्षणभूतनिमित्तमात्रप्रहाणादिकं न दोषाय भवति ।  \nन च भेदाभेदसमुच्चयः, व्याघातात् ।  \nअत एव नोभयत्यागः, तात्पर्यविरोधस्योक्तत्वाच्च ।  \nअन्यथा शून्यतैव पर्यवस्येत् ।  \nनचैष दृष्टिविधिः; उपासनैकवाक्यत्वाभावात्; तत्सद्भावेऽपि तल्लिङ्गाभावाच्च ।  \nअतो जीवपरयो रैक्ये तद्भेदे च प्रतीयमाने द्विचन्द्रदर्शनमूलभूतदोषवदात्मभेददर्शनहेतुरविद्याऽभ्युपगन्तव्या, तन्मूलभेदभ्रमोन्मूलनेन सप्रयोजन एवैक्योपदेशः यथैकश्चन्द इतीति ।।  \nअत्र ब्रूमः-यद्यैक्योपदेशोऽन्यथानुपपन्नः स्यात्तदैवं परिशुद्धे ब्रह्मण्यज्ञानभेदभ्रमादयः कल्प्येरन्, स त्वन्यथाऽप्युपपन्नः, अन्यथैवोपपन्नश्च ।  \nतथा हि-शरीरात्मभावनिबन्धनं सामानाधिकरण्यं व्युत्पादितमन्यत्र ।  \nनचात्रद्वयोः स्वरूपैक्यं विवक्षितुं शक्यम् ।  \nविरुद्धयोस्तदसंभवात् ।  \nअन्यथा यूपादित्यैक्यवाक्येऽपि भेदभ्रमहेतुदोषकल्पनप्रसङ्गात् ।  \nविरोधादेश्च समानत्वात् ।  \nन च लाक्षणिकसामानाधिकरण्येऽप्यैक्यं परित्यक्तम्, ययाकयाचिद्दृत्त्या एकस्मिन्नेव वृत्तेरङ्गीकृतत्वात् ।  \nअतः   \nसामानाधिकरण्यस्य संभवति गत्यन्तरे परिशुद्धब्रह्मणि तन्मूलविरुद्धाज्ञानादिपरिकल्पनं निर्मूलम् ।  \nअज्ञानमूलभेदभ्रमवादे च उपदेश एव नोपपद्यत इति स्थितमन्यत्र ।  \nनचानुपपन्नत्वस्योपपादकतया स्वयमनुपपन्नान्तरं कल्प्यम्,नचाविद्यादेः स्वरूपमुपपत्तिमदिति दर्शितम् ।  \nयदि च दूरं गत्वा दुर्घटत्वमेव भूषणमिति वल्गसि तर्ह्यैक्योपदेशमेवादौ दुर्घटमभिमन्येथाः ।  \nअप्रामाण्यं तर्हि तस्य स्यादिति चेत्; अस्मन्मतप्रतिपादितप्रकारेण प्रामाण्यस्य सिद्धत्वात् ।  \nयदि वा माभूत्प्रामाण्यम्, यदज्ञानादिपरिकल्पनेऽप्यन्ततः फलति तच्चेदादौ तदप्रामाण्यं सिध्यति, किं दूरं धावसि?  \nकिंच भेदोपदेशान्यथानुपपत्त्या परमार्थभिन्नेऽप्यात्मन्यैक्यभ्रममूलमज्ञानं किं न कल्प्यते? ऐक्यश्रुतीनामतत्त्वावेदकत्वप्रसङ्गभयादिति चेत्; तर्हि भेदश्रुतीनां तत्प्रसङ्गभयात् भेदभ्रममूलाज्ञानमपि न कल्पय ।  \nनचैका श्रुतिरितरस्या दासी, येन तदर्थं तामुपद्रवेम ।  \nप्रत्यक्षादिसंवादाच्च भेदश्रुतेरेव बलीयस्त्वम् ।  \nन च भेदस्वरूपं दुर्निरूपमिति तदप्रामाण्यस्वीकारः, अभेदस्वरूपस्यापि तथाविधयुक्तिभिर्दुर्निरूपतया तत्प्रतिपादकानां तत्स्वीकारप्रसङ्गात् ।  \nकिंच त्वदुक्तयैवानुपपत्त्या नास्त्येव भेदप्रतीतिरिति किं न कल्प्यते? प्रत्यक्षादिविरोधादिति चेत्; तर्हि निरवद्यभेदश्रुतिविरोधे दृष्टिं पातय ।  \nभ्रान्तिसिद्धे भेदेऽप्यैक्योपदेशो द्विचन्द्रादिष्विव घटत इति चेत्; अज्ञानादिरहितेऽपि ब्रह्मणि भ्रान्तिसिद्धैक्येन   \nतदुपदेशोऽपि संभवत्येव ।  \nभिन्ने ब्रह्मण्यभिन्नत्वभ्रमः किमर्थमुत्पाद्यत इति चेत्; अभिन्ने ब्रह्मणि भिन्नत्वभ्रमः किमर्थमुत्पाद्यते? अथोपासनेन फलविशेषार्थमिति चेत्? तुल्यम् ।  \nउपासनविध्येकवाक्यत्वं दृष्टिलिङ्गं वाऽत्र न दृश्यत इति चेत्तुल्यम् ।  \nदूरानुकर्षात्तत्र दृश्यत इति चेत् न किमत्रापि? अपि न ब्रह्मणः शुद्धत्वान्यथानुपपत्त्यैव तस्य जीवैक्योपदेशो नास्त्येवेति वा सन्नप्यन्यपर इति वा तत्परोऽपि भ्रान्तिमूल इति वा कल्पयितुं युक्तम् ।  \nनचाशुद्धिमिथ्यात्वेनाविरोधः, उपदेशमिथ्यात्वेन तदुपपादकाभावेऽप्यविरोधप्रसङ्गात् ।  \nयश्चासौ\\* क्षेत्रज्ञं चापि मां विद्धीति तत्त्वपरिज्ञानसापेक्षस्तदुपदेशः, तेनैव च तदज्ञानं कल्प्यत इति चित्रम्! तदेतच्छ्रीमद्गीताभाष्येऽपि स्पष्टमाह ।  \nतथा भाष्येऽप्यदर्शयत्,\\*नाप्यैक्योपदेशान्यथानु पपत्त्येत्यादिना ।।  \n।।इति शतदूषण्याम् ऐक्यापदेशान्यथानुपपत्तिभङ्गवादः एकोनपञ्चाशः ।।49।।"
              },
              {
                "author": "Nrisimharaja",
                "commentary": "49 ---\nपूर्ववादे उपबृह्मण वैघट्यमुक्तं । अत्र तूपबृह्मणीयोपदेश एव न सम्भवतीति सङ्गतिमभिप्रेत्य वादार्थं सङ्गृह्णातिः - त्रिविधेति । बद्धमुक्तनित्यरूपेण चितो जीवास्त्रिविधाः । त्रिगुणशुद्धसत्वकालरूपेणाचेतनमपि त्रिविधं तदन्तर्यामिना तच्छरीरकत्वं । तेन तत्वमसीत्यभेदोपदेशस्यान्यथा सिद्धिरुक्ता । भ्रमं वारयतीत्यनेन वादार्थस्सूचितः । तथा चानन्यभक्त्या सहितैश्शरीरात्मभावनिबन्धनैरैक्योपदेशादिशास्त्रैश्शुद्धभावं गतानां स्वनिष्ठत्वभ्रमं स्वरूपैक्यभ्रमं च यो कारयति तस्य ह्यमुखस्य पदे मम शरणवाणी भवत्वित्यर्थः । यदाहुरिति । ऐक्यापदेशोहि तस्य ज्ञानद्वारा मोक्षार्थः । न चै तदैक्योपदेशस्यापारमार्थ्य उपपद्यते अतः श्रुतिसिद्धजीवब्रह्मैक्यस्य पारमार्थ्या तदनुपपत्त्या भेदज्ञानस्य भ्रमत्वं । परिशुद्धेऽपि ब्रह्मणि भ्रमोपपादकमज्ञानं तन्निवृत्त्यो पदेशस्य सप्रयोजकत्वं च कल्पनीयमित्यर्थः । अवश्यं कल्पनीयमित्यत्र कल्पनीयञ्च कल्पनीयश्च कल्पनीयं न पुंसकमित्यनेन तस्यैकशेष एकवचनं च द्रष्टव्यं । नन्वत्रैक्यमेव नोपदिश्यत इत्यत्राहः - न चात्रेति । समानाधिकरणवाक्ये ऐक्यं न विवक्षितमित्यत्राहः - विशिष्टे सति । समानाधिकरण वाक्यमैक्य परमित्येतदुभय सम्मतमित्यर्थः । ननु समुद्रः कुण्डिका विन्ध्यो वर्धितकमित्यादाविवस्तुत्यर्थमारोपोस्त्वित्यत्राहः - न चेदमिति । विधिशेषत्वाभावादिति भावः । न चात्रौपचारिकत्वमपि शङ्कार्हमित्याहः - न चेदमिति । आदिशब्देन मुख्यार्थानुपपत्त्यादिर्विवक्षितः । बाधकाभावादिति । मुख्यार्थानुपपत्तिर्हि सर्वत्रार्थान्तरपरत्वे हेतुः । सा नास्तीत्यर्थः । ननु बाधकभावात्तवापि लक्षणा न स्यात् यदि च विशिष्टा भेदबोधनानुपपत्तिर्बाधिका तर्ह्यस्माकमपि जीवब्रह्मैक्यबोधनानुपत्तिरेव लक्षणाहेतुरस्त्वित्यत्राहः - यद्यपीति । वाक्यंहि पदात्प्रधानमतस्तदर्थ एवानुरोध्यः । समानाधिकरणवाक्यस्य हि मुख्यं विशेष्यैक्यमतस्तदेव तात्पर्यविषयः । तदभावेत्वमुख्याथैक्यमिति सर्वसंमतमतस्तत्वमसीत्यादौ त्वदभिमतोपचाराङ्गीकारे मुख्यार्थपरित्यागो दोषः । अस्मन्मते तु मुख्यैक्यापरित्यागान्न लक्षणादोषः । किञ्चनिमित्त प्रहाणेन स्वरूपलक्षणा न दोषः । प्रत्युत मुख्यैकार्यत्वादनुकूलैवेत्यर्थः । भेदाभेदाङ्गीकाराद्भेदज्ञानस्य न भ्रमत्वं कल्प्यं । भेदश्रुतेरपि प्रमाणत्वादिति कस्यचिच्चोद्यं निरस्यति न च भेदेति । व्याघातादिति । विरोधादित्यर्थः । भेदप्रतीतेरभेदाभावोविषयः । ऐक्य प्रतीतेश्च भेदाभावो विषयः । भेदाभेदयोः परस्परविरहात्मकत्वाभावादुभयत्यागेन दोष इत्यत्राहः - अत एवेति । भेदाभेदयोः परस्परविरहात्मकत्वमेव विरहात्मळत्वाभावेऽपि परस्परविरहव्याप्यतया विरोधादन्यतरनिषेधस्यान्यतर विधिनान्तरीयकत्वेन व्याघातादित्यर्थः । दूषणान्तरमाहः - तात्पर्येति । लाघवादैक्य एव तात्पर्ये तद्विरुद्धभेदेऽपि तात्पर्यं कल्पनं विरुद्धमित्यर्थः । उक्तत्वादिति । तथापि प्रधानभूतेत्यादि वाक्य इत्यर्थः । उभयत्यागे दोषान्तरमाहः - अन्यथेति । भिन्नं वा वस्त्वभिन्नं वा वाच्यमुभयाभावे शून्यतापर्यवसानादिति भाव - । तत्सद्भाव इति । क्वचिदुपासनैकवाक्यत्वे सत्यप्यैहिकाष्मिकलिङ्गाभावान्न दृष्टिविधिरित्यर्थः । तद्भेद इत्यतः पूर्वं सिद्ध इति शेषः । जीवपरयोरैक्ये तत्व इति क्वचित्पाठः । सप्रयोजन एवैक्योपदेश इति एवकारोभिन्न क्रमः । भेद भ्रमोन्मूलनेनैव स प्रयोजन इत्यन्वयः । क्वचित्सप्रयोजनतयैवैक्योपदेश इति पाठः । यथेति । चन्द्रद्वित्व भ्रमकाल इति शेषः । अज्ञानभेदभ्रमादय इत्यत्रादिशब्देन भ्रमोन्मूलनं विवक्षितं । अन्यथापीति । अभ्युपगमवादोऽयम् । तावताप्यर्थापत्तिनिरासात्तत्वार्थमाहः - अन्यथैवोपपन्न इति । वस्तुतस्त्विति शेषः । तथाहीति । शरीरात्मभावनिबन्धनं सामानाधिकरण्यमित्यन्यत्रोपपादनात्तथआ निर्वाहे सम्भवत्यत्यन्त विरुद्धार्थयोरैक्यं न विवक्षितुं योग्य मित्यैक्योपदशश्शरीरात्मभावेनोपपाद्यो न तु परिशुद्धे ब्रह्मणि भ्रमादि कल्पनेनेति भावः । अन्यथेति । अविरुद्धगति सद्भावेऽपि विरुद्धगति कल्पने यूपादित्ययोर्भेदज्ञानं भ3म इति तद्धेतु दोषकल्पना च स्यादित्यर्थः । एवं शरीरात्मभावेनान्यथा - सिद्धिरुक्ता । इदानीं पूर्वपक्षिणा दूषितमुपचारपक्षमुद्धरतिः - न च लाक्षणिकेति । लक्षणयापि वृत्त्या एकस्मिन्नेव वृत्त्यङ्गीकारात्समानाधिकरणवाक्य प्रधानार्थस्यैक्यस्यापरित्यागादुपचारो न दोषायोत्यर्थः । ननु लक्षणायां स्वारसिकं मुख्य विशेष्यैकपरत्वं न सिद्धयत्युक्तमित्यत आहः - अतइति । अविरुद्धगत्यन्तरे सति विरुद्धं मुकअय विशेष्यैक्यमपि त्याज्यमेव । अन्यथा निमित्तमपि न त्यज्येत ।यूपादित्यवाक्ये भ्रमहेतुदोषश्च कल्प्येतेत्यर्थः । तन्मूलेति । सामानाधिकरण्यमूलमज्ञानादि कल्पनमित्यर्थः । न केवलं विरुद्धगत्यन्तरसद्भावाद्भेद भ्रम कल्पनस्योपपादकत्वा भावमात्रं प्रत्युत प्रतिकूलत्वं चेत्याहः - अज्ञान मूलेति । अविद्यादि स्वरूपस्यानुपपन्नत्वान्नतैरैक्योपदेशोपपादनमिति दूषणान्तरमाहः - न चा ज्ञानेति । स्वयं स्वेनरूपेणेत्यर्थः । स्वयं क्तेनेति समासः । दर्शितमिति । स्वरूपानुपपत्तिनिवृत्त्यनुपपत्तिबाह्यप्रकाशानुपपत्तिष्वित्यर्थः । यदि चेति । अविद्यायामिवोपपादकाभावेन दुर्घटत्वमुपदेशस्यैव श्रवणस्त्वित्यर्थः । ननु भेदस्य मिथ्यात्वदेरकल्पने ऐक्योपदेशस्या प्रामाण्यं स्यादिति शङ्कतेः - अप्रामाण्यमिति । अस्मन्मतेति । यदि प्रामाण्यार्थमुपपादकापेक्षा तर्ह्यस्मदभिमतेन सुघटेन शरीरात्मभावेनैवोपपाद्यतां किं दुर्घटाद्यादिनेत्यर्थः । यद्वा प्रामाण्यार्थमज्ञानाद्युपपादकं कल्पयति तथापि भेदवदस्यापि दुर्निरूपतया अप्रामाण्यमुपदेशस्य सिध्यत्येवेति क्रमेणाभिलक्षितमुपदेशस्य यदप्रामाण्यं तस्यादावेव सिद्धावत्केचिदिति न्यायेन दूरगमनं व्यर्थमित्याहः - यदिवेति । यद्वेत्यर्थः । किञ्चेति । न च भेदज्ञानवदैक्यज्ञानस्य लोके सिद्धयभावात्कस्यमूलमज्ञानं कल्प्यत इति वाच्यं । तव श्रुत्यैकजन्याया अपि सार्वज्ञादि भेदप्रतीतेर्भमत्वेनाज्ञानमूलत्ववच्छ्रुति जन्यस्यैव वाक्यज्ञानस्य भ्रमतयातन्मूलाज्ञानस्यभ्रमतया तन्मूलाज्ञानस्य कल्प्यसम्भवादिति भावः । ननु भेदश्रुतिर्निषेध्यार्पकत्वे ना भेद श्रुतितो दुर्बलेत्यत्राहः - ने चै केति । श्रुत्यैकसिद्धस्थ सार्वज्ञादि भेदस्य निषेधार्थमनुवादसम्भवात्प्रत्यक्षादि सिद्धस्यभेदस्य निषेधा सम्भवान्नभेदश्रुतिर्निषेधार्यानुवाद इति भावः । बलीयस्त्वमिति । तत्वावेदकत्वादृयवसाय इत्यर्थः । दुर्निरूपत्ववैषम्यमपि समानमित्याहः - न च भेदस्वरूपमित्यादिना । किञ्चैक्योपदेशानुपपत्तेर्भेद प्रतीतिरेव नास्तीति कल्प्यतां कृतं तस्य भ्रमत्व कल्पनयेत्याहः - किञ्चेति । प्रत्यक्षादिसिद्धस्यापलापो न शक्यत इति शङ्कतेः - प्रत्यक्षादीति । यदि प्रत्यक्षादिविरोधाद्भेदप्रतीत्यपह्नवः शक्यो न भवति तर्हि निर्दोषभेद श्रुतिविरोधात्तदप्रामाण्यमप्यशक्यकल्प्यमित्यर्थः । ननु भेदप्रतीतेः प्रामाण्यत्यागमात्रादैक्योपदेशसम्भवान्न धर्मिस्वरूपनिह्नव इति शङ्कतेः - भ्रान्ति सिद्ध इति । भेदज्ञानप्रामाण्यत्यागेनैवैक्यज्ञानप्रामाण्यत्यागेनाप्यभेदोपदेशस्यो पपत्तेर्गोखान्नज्ञानादि कल्पनमिति परिहरतिः - अज्ञानादिति । ननु प्रयोजनं विनावेदस्य भ्रमजनकत्वं न सम्भवतीत्याशङ्क्य तुल्यतया समाधत्तेः - भिन्न ब्रह्मणीति । अत्रेति उपासनेन फलमित्यन्तरमिति शब्दो द्रष्टव्यः । भेदोपासने तु फलमितिकृत्वा भ्रमोत्पादनमिष्टार्थमिष्टसिद्ध्यर्थमित्यर्थः । तुल्यमिति । अभेदस्यकल्पितत्वेप्युपासनार्थतया सप्रयोजनतेत्यर्थः । नदृश्यतइति । अभेदोपदेशवाक्यस्येति शेषः ।प्रदेशान्तरे उपासनविधेस्सत्वात्तदेक - वाक्यतया दृष्टिविधिरुपपद्यत इति शङ्कतेः - दूरेति । अत्रापि तथा किं न स्यादित्याहः - न किमत्रापीति । किञ्च यथैक्योपदेशान्यथापत्तिपरिहारायाशुद्धया विकल्प्यते तथा शुद्धत्वान्यथानुपपत्त्या उपदेशस्यार्थवादत्वं वा मुख्यार्थपरित्यागेन तावधिन्यपात्वमैक्यपरत्वेऽपि कल्पितैक्यपरत्वं वा कल्प्यतामित्यर्थः । अवरोध इति । शुद्धत्वस्येति शेषः । मिथ्यात्वेनाविरोधश्चेदैक्योपदेशस्यापि मिथ्यात्वादनुपपत्त्यभावादुपपादककल्पकता न स्यादित्याहः - उपदेशेति । श्रौतोपदेशन्यथानुपपत्तिं दूषयित्वा स्मार्तोपदेशानुपपत्तिं दूषयतिः - यच्चेति । तत्वपरिज्ञानेति । तत्वज्ञानादेवोपदेशप्रवृत्तिरन्यथाऽनाप्तत्वेन तदुपदेशवाक्यस्याप्रामाण्यपत्तेः । तच्च ज्ञानमज्ञानरहितस्येति तादृशोपदेशस्या ज्ञानकल्पकत्वं विरुद्धमित्यर्थः । चित्रमिति । विरुद्धभाषणस्याश्चर्यंहेतुत्वादिति भावः । एतत्सर्वमुपदेशपरम्परया प्राप्तमित्याहः - तदेतदित्यादिना ।\nवत्सकुलजलधिकौस्तुभनृसिंहगुरुसुतेन सिंहदेवेन कृतायां शतदूषणी टीकायां एकोन पञ्चाशोवादस्समाप्तः ।।"
              }
            ]
          },
          {
            "verse_number": 50,
            "original_text": "50 परमते शास्त्राधिकारिभङ्गवादः",
            "commentaries": [
              {
                "author": "Vedanta Desika (original text)",
                "commentary": "50 ---\n \n  \"50 परमते शास्त्राधिकारिभङ्गवादः\" \n।।अथ परमते शास्त्राधिककारिभङ्गवादः पञ्चाशः ।।50।।  \nहताशेषक्लेशा निरवधिमहानन्दधनिनो वयं भूयास्मेति स्थिरमनधवर्त्मन्यधिकृताः ।  \n\nअनाघ्रातद्वन्द्वा हयमुखपदद्वन्द्वरुचयः स्वदन्तां मे सन्तः श्रुतिजलधिमुष्टिन्धयधियः ।।  \nसाधनचतुष्टयं पूर्ववृत्तमिति वदद्भिर्मुमुक्षुत्वं तावदधिकारिविशेषणमित्यङ्गीकृतम् ।  \nसा च मुमुक्षा मोक्षो मे स्यादित्येवमाकारा ।  \nतथाविधा सा कस्याधिकारिणो विशेषणमिति कथयन्तु कथयन्तु कलिब्रह्ममीमांसकाः, किं नित्यमुक्तस्वभावस्य संविदात्मनः? उत तस्यैवाविद्यासाक्षितामापन्नस्य? उतान्तः करणप्रतिफलितचिदाभासस्य? तद्वृत्तिसमारोपितक्रियात्वस्य वा चैतन्यस्य? अन्तःकरणस्यैव वा? अथ यस्यकस्यचिदनभिलप्यस्य? न वा कस्यचित्? इति ।  \nन प्रथमः, विरोधात्; तस्य नित्यमुक्तत्वादेव मोक्षेच्छाविरहात्; अन्यथा नित्यमपि तत्प्रसङ्गात् ।  \nमुक्तमप्यात्मानं बद्धमिवाभिमत्य मुमुक्षतीति चेन्न; तस्य तथाविधाभिमानेऽप्यनधिकारात्, तत्सद्भावे वा नित्यमुक्तत्वव्याघातात् ।  \nभ्रान्त्या वस्तुवृत्त्या च द्वयोरविरोध इति चेन्न; भ्रान्तेरेव तद्विरोधितया तदनधिकारस्योच्यमानत्वात् ।  \nसाऽपि भ्रान्तिसिद्धेत्यविरोध इति चेन्न; दूरं गत्वाऽपि तद्भ्रान्तेर्दुस्त्यजत्वात् ।  \nन द्वितीयः, भवत्पक्षे साक्षित्वानुपपत्तेः, अविद्यानुभवानुपपत्तेश्च पृथगुपपादनात् ।  \nअस्तु वा साक्षित्वम्, तस्याप्यत्यन्तमव्यवस्थतयोदासीन स्वभावस्यानुकूलप्रतिकूलपक्षपातविरहात् संसारोद्वेगतन्मूलमोक्षेच्छातदायत्त श्रवणमननादिप्रयत्ना संभवात्, नतरामधिकारः ।  \nसर्वसाक्षिणश्च तस्य मुमुक्षायां युगपत्सर्वात्ममोक्षश्च प्रसजति ।  \nनचैतन्नानाजीववादिभिरिष्यते ।  \nएकजीववादनोऽपि शुको मुक्तो वामदेवो मुक्त इस्यादि प्रतिनियतमोक्षोपदेशः प्रतिनियतमोक्षेच्छाधीनः; सा चेच्छा यदि साक्षिणः, तदा शुकादिमोक्षदशायामेव सर्वमोक्षे संसारानुवृत्त्यसंभवः ।  \nअथ स्वप्नदृष्टस्येव साक्षितया कल्पितस्य कस्यचित्; तर्हि मित्याभूतस्य मोक्षो नामात्यन्तभवनिवृत्त्यात्मा स्वरूपनिवृत्तिपर्यवसित इति साधु मोक्षस्समर्थितः ।  \nअथ स्वस्मिन् विनष्टे अज्ञाने स्वसाक्षीभूतायाः संविदः साक्षित्वेऽप्यतिक्रान्ते स्वप्रकाशानन्दमात्ररूपा संविदवतिष्ठत इति तदर्थमयमपवर्गारम्भ इति चेत्; प्रेक्षावत्प्रवृत्तेस्तथात्वासंभवात् ।  \nतदाहुः-\\*निरस्ताखिल दुःखोऽहमनन्तानन्दभाक् स्वराट् ।  \nभवेयमिति मोक्षार्थी श्रवणादौ प्रवर्तते ।। अहमर्थविनाशश्चेन्मोक्ष इत्यध्यवस्यति ।  \nअपसर्पेदसौ मोक्षकथाप्रस्तावगन्धतः ।। मयि नष्टेऽपि मत्तोऽन्या काचिज्ज्ञप्तिरवस्थिता ।  \nइति तत्प्राप्तये यत्रः कस्यापि न भविष्यति ।। इति ।  \nअत एव न तृतीयः; तस्यापि चिदाभासत्वादेव विनाशावश्यंभावात् ।  \nप्रतिबिम्बस्य   \nनाशेऽपि बिम्बात्मनाऽवस्थानवदन्तः करणप्रतिफलितरूपविनाशेऽपि ब्रह्मात्मना स एव तिष्ठतीति चेन्न; प्रतिबिम्बस्य मिथ्याभूतस्य सत्यबिम्बात्मनाऽवस्थानासंभवात् ।  \nबिम्बप्रतिबिम्बयोर्भेदनिषेधे स्वरूपमेकमेव भवतीति चेन्न; सत्यमिथ्यार्थयोर्भेदनिषेधस्यैवासंभवात् ।  \nसंभवे वा सर्वसत्यत्वं सर्वशून्यत्वम् अनैकान्तवादो वा प्रसज्येरन् ।  \nअस्तु वाऽत्र भेदनिषेधः, तदा प्रतिफलितचिदाभासस्य ब्रह्मणश्च स्वरूपैक्ये ब्रह्मण एव सर्वोपरागप्रसङ्गात् प्रतिफलनादिक्लृप्तिरपि निरर्थिका ।  \nप्रतिफलनादिकं च दुरुपपादमिति स्थितमन्यत्र ।  \nन चतुर्थः, तस्य क्रियात्वेनैव प्रकाशमानस्य मोक्षेच्छातदर्थप्रयत्नाद्याश्रयत्वस्य तद्भ्रमस्य वा दूरनिरस्तत्वात् ।  \nअत एव वृत्तिमदन्तःकरणभेदाग्रहणात्तस्य तदभिमान इति निरस्तम् ।  \nन पञ्चमः, अपवर्गेऽन्तः करणस्यापि स्वरूपोच्छेदाभ्युपगमात् सुषुप्तिप्रलयादिषु स्वयमेव नश्वरतयाभ्युपगतस्य किं मोक्षार्थेन महता प्रयासेन? नचान्तः करणाख्यस्य द्रव्यस्य ज्ञानेच्छादिसंभवः ।  \nज्ञातृत्वाध्यासश्च न संभवतीति सिद्धमन्यत्र ।  \n\nनापि षष्ठः; तस्यापि मिथ्यात्वेन विनाशावश्यंभावात्, सत्यत्वे ब्रह्मस्वरूपान्तर्भावबहिर्भावयोरनधि कारत्वसद्वितीयत्वादिप्रसङ्गात् ।  \nनचानभिलपनीयं मोक्षाधिकारिस्वरूपमपरिज्ञायैव स्वयमधिकरोतीति वाच्यम्; अविदिताधिकारिस्वरूपाय क्वचिदप्यनधिकारात् ।  \nविदितत्वेऽपि इक्षुक्षीरसादिवद् दुरभिलपत्वं तस्येति चेन्न;   \nअहमर्थातिरिक्तस्य कस्यचिन्मुमुक्षोः स्वात्मसाक्षिकोपलम्भादर्शनात् ।  \nउक्तं हि \\* निरस्ताखिलदुःखोऽहमित्यादिना ।  \nनापि सप्तमः, अधिकारितद्विशेषवर्णनप्रयासनैष्फल्यात्, तन्मूलश्रवणादिप्रवृत्त्यनुपपत्तेः, शास्त्रारम्भभङ्गप्रसङ्गाच्च ।  \nनास्त्येव वस्तुतः कश्चिदधिकारी, तथाऽपि सन्निव भातीति तस्य मुमुक्षा विशेषणमिति चेत्; कस्यासौ सन्निव भातीति वक्तव्यम् ।  \nन कस्यचिदिति चेत्; तर्हि कथं सन्निव भातीति? ब्रह्मण इति चेन्न; तस्य परानुसन्धानादिसामर्थ्यविरहस्योक्तत्वात् ।  \nतत्सद्भावेऽपि ब्रह्मैवेदं विशेषणमित्यनुसन्धध्यात् ।  \nस्वयमनुसन्धानाभावे च न प्रवृत्तिः ।  \nअधिकारतन्मूलप्रवृत्त्यादिविशिष्टतयैव ब्रह्मणा तदनुसन्धानमिति चेत्; किमतः? नहि तावताऽपि स्वनाशरूपेऽपवर्गे ब्रह्मदृष्टस्य तस्य मुमुक्षोपपादिता भवति ।  \nस्वनाशमविदित्वैव स्वावस्थानाभिमानेन तस्य मुमुक्षाऽपि जायत इत्येवंरूपोऽयं ब्रह्मणस्संमोह इति चेन्न; एवंरूपस्य संमोहस्यापि शास्त्रतोऽवसाये स्वनाशवेदनसिद्धौ पुनरप्रवृत्तिप्रसङ्गात् ।  \nननुयदि स्वनाश एवापवर्ग इति तत्त्वम्, तदा तदपेक्षायां को विरोध इति चेन्न; माध्यमिकवदौपनिषदैः स्वनाशापत्तिर्मोक्ष इत्यनभ्युपगमात् ।  \nअभ्युपगमे वा कथमस्य पुरुषार्थत्वमुपपादयिष्यसि? दुःखात्यन्तनिवृत्तरूपत्वादिति चेन्न;\\*रसं ह्येवायं   \nलब्ध्वाऽऽनन्दीभवतीत्यादि श्रुतिशतकोपप्रसङ्गात् ।  \nअस्तु वा स्वनाशः पुरुषार्थ;, तथाऽपि तदर्था प्रवृत्तिरस्य न संभवति, ब्रह्माज्ञाननिवृत्तिमन्तरेण तत्कल्पितस्वरूपनिवृत्तेर्दुस्साधत्वात् ।  \nब्रह्माज्ञानमपि तत्प्रवृत्त्यैव निवर्तत इति चेत्; तर्ह्येकमोक्षे सर्वमोक्षप्रसङ्गात् ब्रह्मदृष्टेषु जीवेषु बद्धमुक्तव्यवस्थाभङ्गः ।  \nतत एव च प्रतिनियतमुमुक्षाद्यसम्भवः ।  \nस्वभावतः कश्चिदेव मुमुक्षादिसंमोहः कदाचिद्ब्रह्माज्ञानं निवर्तयतीति चेत्; तर्हि किमर्थमिदानीं भवद्भिः प्रत्येकमुमुक्षादिपूर्वकं शास्त्रमारभ्यते ।  \nन वयं वस्तुतश्शास्त्रमारभामहे, किंतु अस्मदारम्भात्मना ब्रह्मण एवायं संमोह इति चेन्न; ब्रह्मण एव शास्त्रारम्भतज्जन्यज्ञानादिपरिज्ञाने तावतैवापवर्गसिद्धौ पुनस्संसारानुवृत्त्यभावप्रसङ्गादिति दुर्वचस्ते शास्त्राधिकारी ।  \nननु भवतोऽपि समानोऽयं दोषः, ईश्वरस्य कारणावस्थस्य कार्यावस्थस्यावताराद्यवस्थस्य च नित्यमुक्तत्वादेव तस्य मुमुक्षाद्यसंभवात्, जीवस्यापि स्वतोऽपहतपाप्मत्वादिस्वभावत्वाभ्युपगमेन तस्यापि तदसंभवादिति चेन्न; स्वत उष्णस्य वह्नेर्मणिमन्त्रादिवशात्प्रतिबन्धवत् स्वतश्शुद्धियोगिनोऽपि जीवस्य कर्मवशात्संसारे तन्निवृत्त्यपेक्षोपपत्तेः ।  \nनहि वयं तन्निवृत्तिर्नित्येति वदामः, येन नित्यमुक्तत्वादिचोद्यावकाशः ।  \nनचात्मानं ज्ञप्तिमात्ररूपं, येनेच्छाप्रयत्नाद्यनुपपत्तिस्स्यात् ।  \nनच सर्वदा सर्वज्ञं, येन क्षुद्रपुरुषार्थाद्यभिलाषासंभवे कर्मशास्त्रस्य निर्मूलता भवेत् ।  \nअतो नित्यमुक्तब्रह्मात्मैकत्ववादे दुर्लभो मोक्षसास्त्राधिकारीति ।।  \n।। इति शतदूषण्यां परमते शास्त्राधिकारिभङ्गवादः पञ्चाशः ।।50।।"
              },
              {
                "author": "Nrisimharaja",
                "commentary": "50 ---\nपूर्वत्रोपदेशासम्भव उक्तः । तादृशोपदेशेऽपि कार्यसम्भवं निरुपयिन्वादार्थं सङ्गृह्णातिः - हताशेषेति । वयवनघवर्त्मनियोमार्गे अधिकृतः - अधिकारवन्तः । कथमधिकारपन्त इत्यपेक्षायाम - निष्टनिवृत्तिपूर्वकेष्टप्राप्ति कामनावत्वादित्याहः - हताशेषेत्यादिना । भूयात्म इत्यन्तेन । आशीलिङ् - तत्कामनालाभात्परपक्षे तादृशकामकस्यासम्भवसूचन मुखेन वादार्थस्सूच्यते । कथयन्तु - कथयन्तु इति द्विरुक्तिः - क्वचिद्दृश्यते । तदा चापलेद्वे भवत इति द्विरुक्ति विधिबलाच्चापल्यं प्रतिपादयति कलिब्रह्मकामपुरुषार्थः । तेषामहमर्थविनाशवादिनां प्रेत्यानुभवितुभावात्कामपुरुषार्थमीमांसैवकर्तुमुचितेति सूचनाय कलिब्रह्ममीमांसकत्वोक्तिः । तद्व्यक्तीति । अन्तःकरणवृत्तेः क्रियात्वात्तत्सम्बलनेन क्रियात्वेन भासमानं चैतन्यमित्यर्थः । विरोधमुपपादयतिः - तस्येति । अन्यथेति । न च नित्यानित्यविवेकादिकारणविरहान्नित्यं मुमुक्षा न सम्भवतीति वाच्यं । मुमुक्षुयामिव तस्य तदयोगादिति भावः । तथा विधेति । अभिमानस्य ससारत्वान्मुक्तस्य तदोयगादिति भावः । नन्वभिमानसिद्धो हि बन्धो न पारमार्थिक इति न व्याघात इत्यभिमानमजानानश्शङ्कते भ्रान्तीति । वस्तुवृत्तिपारमार्थिकताभि सन्धिमुद्घाट्य परिहरतिः - भ्रान्तेरिति । तस्य एव संसारत्वात्तस्याः पारमार्थिकत्वादिति भावः । सापीति । भान्तेरपि मिथ्यात्वाद्वास्तव नित्यमुक्त्या न विरोध इति भावः। दूरंगत्वेति । अनवस्थाभयेन क्वचित्सत्यभूतभ्रन्तेर्दुस्त्यजत्वादिति भावः । पृथगुपादानादिति । वादान्तरेण पृथङ्निरस्तत्वादित्यर्थः । उदासीनेति ।आैदसीन्यावबोधाभ्यां साक्षित्वमितित्वदिष्टत्वादिति भावः । पृथगुपादानादिति । वादान्तरेण पृथङ्निरस्तत्वादित्यर्थः । उदासीनेति । आैदासीन्यावबोधाभ्यां साक्षित्वमितित्वदिष्टत्वादिति भाव - । संसारोद्वेगेति । उद्वेगादेरेव मुमुक्षाहेतुत्वादिति भावः । सर्वेति । सर्व पुरुष साधारणस्याविद्यानु भवरूप साक्षिण इत्यर्थः । इष्टापत्तिं परिहरतिः - न चैतदिति । अस्तु तर्ह्येक जीववादिमतेऽधिकार इत्यत्राहः - एकजीववादिनोऽपीति । मोक्षोपदेशः । मोक्षप्रतिपादकागमः । यदि साक्षिणीति । तथा सति प्रतिनयतत्वं न स्यादित्यर्थः । ननु यत्सत्यं ब्रह्मस्वरूपं कल्पितसाक्षितापन्नं तस्य मुमुक्षां न ब्रूमः । किन्तु स्वरूपतः कल्पितस्याप्यन्यस्य साक्षिणः तथा च तन्मुक्त्या सर्व मोक्ष इत्याशङ्क्य स्वरूपविनाशे आश्रयाभावान्मोक्ष एव न स्यादिति परिहरतिः - अथेति । ननु मोक्षे चाश्रयस्य कल्पितसाक्षिणो नाशेऽपि दोषा श्रयतयान्यस्यैवेष्यमाणत्वान्नोक्तदोष इत्याशङ्कतेः - अथेति । स्वसाक्षि भूतेति । मिथ्यासाक्षिकल्पकसाक्षिरूपसत्यसंविद इत्यर्थः । प्रेक्षावदिति । यद्यपि विषपानादौ स्वनाशपर्यवसितेऽपि लोके प्रवर्तन्ते तथआपि न ते प्रेक्षावन्तइति भावः । किञ्च मुमुक्षाधिकारो न स्यात्समान कर्तृकेऽच्छाया एव मुमुक्षात्वात् मुमुक्षाशब्दनेच्छामात्रमत्र लक्ष्यत इति वाच्यम् । मुमुक्षुर्वै शरण (श्वेत) मित्यादिमुमुक्षाधिकारत्वबोधक श्रुतिस्मृत्यादिविरोधादित्याहः - तदाहुरिति । भाष्यकारादय इति शेषः । अहमर्थ विनाशोक्तदोषं उक्त साक्षिविनाशपक्षेऽपि तुल्य इत्यभि प्रायेणाहः - अहमर्थेति । दृष्टान्तमुखेन शङ्कतेः - प्रतिबिम्बस्येति । प्रतिफलितरूपप्रतिबिम्बस्वरूपमित्यर्थः । दृष्टान्तासम्प्रतिपत्त्या परिहरतिः - नेति । ननु तदेवेदं मुखमिति प्रत्यभिज्ञया बिम्बाभेदसिद्धेर्भेदनिषेधात्प्रतिबिम्बस्य सत्यत्वं बिम्बाभेदश्च यज्यत इति शङ्कतेः - बिम्बेति । दर्पणे मुखं नास्तीति बुद्धया प्रति बिम्बमुखस्य शुक्तिरजताद्यविशेषेणमिथ्यात्वाद्बिम्बप्रतिबिम्बयोर्भेद एव । प्रत्यभिज्ञातु कर्दमलग्नपाद प्रति मुद्रायाः मम पादाविति प्रत्यभिज्ञावदुपपाद्येत्याहः - सत्यमिथ्यार्थयोरिति । अनैकन्तवाद इति । सत्यवस्त्वभेदात्सत्यत्वं मिथ्यावस्त्वभेदान्मिथ्यात्वं च स्यात्तथा च विनिगमकाभावात्सत्यासत्यत्वरूपत्वं स्यादिति भावः । अन्यत्र मिथ्यार्थाभ्युपगमेऽपि तत्र तदभ्युपगमो नास्त्येव किन्तु बिम्बप्रतियोगिकभेदमात्रस्य मिथ्यात्वं ततश्च प्रतिबिम्बस्य बिम्बात्मनावस्थानमिति शङ्क्यामाहः - अस्तु वेति । तदेति । ब्रह्मणोडवद्यप्रसङ्गपरिहारार्थं हि जीवस्य बन्धाश्रयस्य प्रतिबिम्बत्वकल्पनं व्यर्थमत्यर्थः । प्रति फलनादिकञ्चेति । अचाक्षुषस्य प्रतिफलनं नास्तीति वादान्तरे प्रतिपादितमित्यर्थः । दूरनिरस्तत्वादिति । यद्यपि क्रियात्वेन प्रकाशस्य वस्ततुः क्रियात्वाभआवान्मोक्षेच्छादि विरोधो न स्येव तथापि प्रमाण चैतन्यत्वाद्वृत्तिसम्पृक्त चैतन्यस्य प्रमातृभेदेन कामाद्यना श्रयत्वे नाङ्गीकारेण मोक्षेच्छाद्याश्रयत्वस्य भवद्भिरनङ्गीकारादिति भावः । अत एवेति । क्रियात्वेन प्रकाशमानस्य तदाश्रयान्तः करणाद्भेदस्यैव ग्रहीतत्वादित्यर्थः । ननूच्छेद एव पुरुषार्थ इत्यत आहः - सुषुप्तीति । द्रव्यस्य जडद्रव्यस्येत्यर्थः । ननु जडस्याप्यन्तः करणस्यध्यस्तज्ञातृत्ववदिच्छापि सम्भवति । अत एव कामस्सङ्कल्प इत्यादिवाक्यमित्यत्राहः - ज्ञातृत्वाध्यासश्चेति । अहमर्थात्मसमर्थनस्थले काम इत्यादिवाक्यस्य गानाधीनत्वमात्रमर्थः । नत्वन्तः करणधर्मत्वं अहमर्थस्यैवात्मत्वेन ज्ञातृत्वस्य स्वाभाविकत्वात्ततोतिरिक्तान्तः करणेऽध्यास्यैवासम्भवोक्तेरित्यर्थः । ननु जीवस्यैव किञ्चिन्मोक्षाधिकारिस्वरूपमस्ति । तच्च दुर्विज्ञेयत्वादनभिलपनीयं । जीवस्तु तदज्ञात्वैव प्रवर्तत इत्यत्राहः - न चेति । अविदितेति । अधिकारि स्वरूप ज्ञानाभावेऽपि प्रवर्तते चेद्भ वदुक्तनीत्यानित्या - नित्यविवेकाद्यभावेऽपि प्रवृत्तिप्रसङ्गे तत्पूर्वकत्वोक्तिविरोध इति भावः । अहमर्थातिरिक्तस्येति । यद्यपि ब3ह्म स्वरूपं संवलितमस्तीति परैरुच्यते । तथापि साक्ष्यादि कल्पके प्रागुक्तदूषणग्रासान्नास्याधिकार इति भावः । नैष्फल्यादिति । सति कुड्ये चित्रकर्मेति न्यायादिति भावः । निष्फलत्वमेव दर्शयतिः - तन्मूलेति । न हि शशश्रृङ्गस्य तैक्ष्यवर्णनामात्रेण छेदनादिसिद्धिरिति भावः । अधिकार्याभावात्कमधिकृत्य शास्त्रं प्रवर्तते । तत्रेष्टापत्तिं परिहरतिः - शास्त्रारम्भेति । स्वविनाशात्कस्य मुक्तिरित्यादिदूषणदूषितमपि दूषणान्तरं वक्तुं कल्पितोधिकारीति शङ्कतेः - नास्त्येव वस्तुत इति । किं कल्पकस्तस्य स एव उत ब्रह्म नाद्यः आत्माश्रयादित्याहः - कस्यासाविति । कथं तर्हीति । कल्पनाभावादिति भावः । द्वितीयं शङ्कतेः - ब्रह्मण इति । नन्विद्याश्रयतयानुसन्धानसामर्थ्यं सम्भवतीत्यत्राहः - सद्भावेऽपीति । न स्वयमिति । ब्रह्म कल्पितस्याधिकारिणः स्वगताधिकारि विशेषण प्रतिसन्धान्नाभावात्प्रवृत्तिर्नस्यादित्यर्थः । नन्वधिकारतदनुसन्धानं तन्मूलप्रवृत्तिशिष्टतया ब्रह्मणा कल्पतत्वात्तस्य मोक्षार्थप्रवृत्त्यु - पपत्तिरित्याशङ्कतेः - अधिकारतन्मूलेति । न हि तावतेति । अधिकारतदनुसन्धानसिद्धावपि मुमुक्षानुपपत्तेःप्रवृत्तिर्नस्यादित्यर्थः । स्वनशाज्ञान मुमुक्षयोरपि ब्रह्म काल्पिततया सर्वोपपत्तिरिति शब्दतेः - स्वनाशमिति।सम्मोहः - कल्पनमित्यर्थः । शास्त्रतो व्यवसाय इति । अनवसाने तु मिथ्यात्व ज्ञानाभावाद - विद्या निवृत्त्यर्थप्रवृत्तिर्न स्यादित्यर्थः । ननु माध्यमिकानां मोक्षार्थ प्रवृत्तिवदस्माकमस्त्विति शङ्कतेः - ननु यदीति । तर्हि प्रच्छन्नभावं विहाय प्रकटत्वं भावयेत्याहः - माध्यमिकवदिति । ननु माध्यमिकाद्भेदोऽस्ति नित्यवस्त्वङ्गीकारादित्यत आहः - अस्तु वेत्यादिना । कृत्यसाध्यतामेवोपपादयतिः - ब्रह्म ज्ञानेति । ब्रह्मणो भ्रान्तिनिवृत्त्याहि स्वनिवृत्तिः । तन्निवृत्तिश्च तदज्ञाननिवृत्तया । तन्निवृत्तिश्च तदीयतत्व ज्ञानादिति भावः । ननु जीव ज्ञानस्य व्यधिकरणत्वेऽपि वैनतेयदृष्टयी विषयनिवृत्ति वद्ब्रह्म ज्ञाननिवृत्तिरस्त्विति शङ्कतेः - ब्रह्म ज्ञानमपीति । मिथ्यात्वं न स्यादिति दूषणे सत्येव दूषणान्तरमाहः - एकेति । तत एवेति । एक मोक्षे सर्वेषां मुक्तिसम्भवात्प्रत्येकं मुमुक्षादिकं व्यर्थमित्यर्थः । ननु बद्धमुक्त व्यवस्था भङ्ग इष्ट एव । इदानीं संसरोपलम्भश्चेतः पूर्वं कस्यप्यमुक्तत्वात् उपपन्नः । इतः परन्तु कल्पान्तरादिषु कल्पिता मुमुक्षा संसार निवृत्तिपर्यन्ता भविष्यति नत्विदानीं सा कल्प्यते स्वभावादतस्सर्वोपपत्तिरित्यत्राहः - स्वभावत इति । ननु भुक्तवति पुरुषे परेण भ्रान्तिकल्पितं भोजनं यथा प्रयोजनाभआवपर्यनुयोगस्यानर्हं तथास्माकं ब्रह्मणा कल्पितं शास्त्रारम्भतज्जन्य ज्ञानादिकमिति शङ्कतेः - न वयमिति । शास्त्ररम्भादिकं सर्वं ब्रह्मणाकल्पितमिति परिज्ञाते तत एव सर्वमिथ्यात्वज्ञानात्सद्य एव मोक्षस्यान्नचैतस्मात् ज्ञानात्कालान्तरभाविज्ञानस्य विशेषः कश्चिन्मिथ्यात्व पक्षे युज्यत इत्यभिप्रायेणाहः - ब्रह्मण एवेति । स्वत उष्णस्येति । आनन्दात्मकज्ञानविकासरूपा पाप्मनिवृत्तिशुद्धः । सा चासाधारणकारणान्तरनिरपेक्षत्वात्प्रति - बन्धकाभावस्याकारणत्वाद्वास्वाभाविकी । स्वतः शुद्धयोगोऽपि तादृशशुद्धियोग्यता । सा चौष्ण्यादिवत्सर्वदा । विद्यमानापि कर्मणाप्रतिबन्धान्नशुद्धिरूप फलसहितेत्यर्थः । परमते नित्यमुक्तत्वान्निर्विशेषत्वेन मुमुक्षाद्याश्रयानुपपत्तेश्च हि दोष उक्तः । स्वमते स नास्तीत्याहः - न हि वयमिति । ज्ञप्तिमात्ररूपमिति । वदाम इत्यनुषङ्गः । स्वतोऽपहतपाप्मत्वप्रयुक्तमोक्षानधिकारशङ्कायां परिहृतायां प्रसङ्गात्स्वाभाविकज्ञानवत्त्व प्रयुक्तां कर्मानधिकारशङ्कां परिहरतिः - न च सर्वेति । वदाम इत्यनुषङ्गः । परमते तु सर्वज्ञेश्वर भेदात्कर्मशास्त्रानधिकारोऽपि जीवस्येति फलितं ।\nवत्सकुलजलधिकौस्तुभ नृसिंहगुरुसुतेन सिंहदेवेन कृतायां शतदूषणीटीकायां पञ्चाशोवादस्समाप्तः ।।"
              }
            ]
          },
          {
            "verse_number": 51,
            "original_text": "51 मुक्तसंविन्निर्विषयत्वभङ्गवादः",
            "commentaries": [
              {
                "author": "Vedanta Desika (original text)",
                "commentary": "51 ---\n \n  \"51 मुक्तसंविन्निर्विषयत्वभङ्गवादः\" \n।।अथ मुक्तसंविन्निर्विषयत्वभङ्गवादः एकपञ्चाशः ।।51।।  \nअनुकूलतया सर्वं पश्यन्त्या मुक्तसंविदः ।  \nआन्ध्यं निर्विषयत्वेन वदतोऽर्थान्निरुन्ध्महे ।।  \n\\*धीसन्ततिस्स्फुरति निर्विषयोपरागेति सौगतोपदिष्टमेव सन्ततिशब्दप्रहाणमात्रेण संगृह्णन्तः श्रुतिभिस्तावद्बाह्यतया ख्याप्यन्ते ।  \nतथा हि \\*ब्रह्मविदाप्नोति परमित्युपक्रम्य \\* सोऽश्नुते सर्वान् कामान् सह, ब्रह्मणा विपश्चितेति ब्रह्मवेदनफलत्वेन विभूतिगुणविशिष्टब्रह्मानुभव एव प्रपञ्च्यते ।  \n\\* यदा पश्यः इत्यादौ \\* निरञ्जनः परमं साम्यमुपैतीतीश्वरपरमसाम्यापत्तिवचनाच्च सार्व यादिकं मुक्तस्य सिद्धम् ।  \n\\* मम साधर्म्यमागताः इति च भगवान् स्वयमेवाह   \n।  \n\\* ब्रह्म वेद ब्रह्मैव भवतीत्यादिकमपि \\* वैष्णवं वामनमालभेत स्पर्धमानो विष्णुरेव भूत्वेत्यादाविव साधर्म्यमात्रविषयमेव ।  \nन हि स्पर्धमानस्य यागविशेषमात्रेण साक्षाद्विष्णुत्वापत्तिः ।  \nजयरूपञ्च फलान्तरं स्फुटमभिधीयते ।  \n\\* इववद्वैवमेवेति च नैघण्टुकाः ।  \nप्रकारैक्ये च तत्त्वव्यवहारो मुख्यवत्प्रसिद्ध एव ।  \nएवकारादिश्च साधर्म्यातिरेकादमुख्ये मुख्यार्थोपचारद्योतको द्रष्टव्यः।  \nयथा-\\*नेदं मुखमिदं पद्मं न नेत्रे भ्रमराविमौ ।  \nएतानि केसराण्येव न च दन्तार्चिषस्तव ।। इत्यादिषु ।  \nनच तद्रूपस्य तद्रूपतापत्तिः फलम्, सिद्धत्वात् ।  \nनाप्यतद्रूपस्य, अपसिद्धान्तात्; अशक्यत्वाच्च ।  \nयथोक्तं भगवता पराशरेणापि \\* परमात्मात्मनोर्योगः परमार्थ इतीष्यते ।  \nमित्यैतदन्यद्द्रव्यं हि नैति तद्द्रव्यतां यतः ।। इति ।  \nअत्र योग इति तादात्म्यमुच्यते ।  \n\\* नैति तद्द्रव्यतां यत इति तादात्म्यस्योत्तरत्र निषेधात् ।  \nन चादिभरतमृगत्ववत् तज्जातीयतापत्तिः, तथाऽपि साधर्म्यमात्रे पर्यवसानात् ।  \nवस्तुतश्च ब्रह्मणस्सर्वविजातीयत्वात् ।  \nन च तद्रूपस्यैव सतस्तद्रूपताप्रादुर्भाव इह विवक्षित इति वाच्यम्, तथाऽपि वाक्यस्यामुख्यार्थतात्पर्याविशेषात् ।  \nअतो वरं साम्यश्रुत्याद्यविरोधेन यथोक्त एवार्थः ।  \n\\*तत्केन कं पश्येत्; \\* न दृष्टेर्द्रष्टारं पश्येरित्यादिकं तु भाष्य एव सुव्यक्तं व्याख्यातम् ।  \n\\* सर्वं ह पश्यः पश्यतीत्यादिश्रुतयश्च मुक्तस्य साक्षात्सर्वज्ञतां स्फुटतरमुपादयन्ति ।  \n\\* यथा न क्रियते ज्योत्स्ना मलप्रक्षालनान्मणेः ।  \nइत्यारभ्य \\* तथा हेयगुणध्वंसादवबोधादयो गुणाः ।  \n\nप्रकाश्यन्ते न जन्यन्ते नित्या एवात्मनो हि ते ।। इति च स्मर्यते ।  \nतथाच \\*पश्चादुद्भूतबोधाश्चेत्यादि ।  \nसूत्रं च \\* जगद्धापारवर्जमित्यादौ \\*भोगमात्रसाम्यलिङ्गाच्चेति ।  \nअतःश्रुतिस्मृतिसूत्रानुवर्तिनामीश्वरपरमसाम्यापत्त्या सार्व यमेव मुक्तस्य स्फुटम् ।  \n\nकिंच स्वप्रकाशैकस्वरूपस्य ब्रह्मणः कदाचित्स्वेतरविषयत्वं कदाचिच्च निर्विषयत्वमिति (त्यत्र) उभयमपि किं तत्त्वम्।  \nउभयमप्यतत्त्वम्? उतान्यतरत्तत्त्वम्? अन्यतरदतत्त्वम्? इति ।  \nन प्रथमः; विषयविषयितत्सम्बन्धादिभेदस्य सत्यत्वप्रसङ्गात् ।  \nन द्वितीयः, उभयस्वरूपमात्रनिषेधे व्याघातात्; कालोपश्लेषेण निषेधो द्वयोरपि नित्यतामापादयेदिति पुनरपि व्याघातः ।  \nअथ कालावच्छिन्नान्यतरनिषेधार्थोऽन्यतरानुवाद इति मन्यसे, तदा तृतीयःपक्षः परिशिष्यते ।  \nसविषयत्वस्य कालानवच्छेदेन तात्त्विकत्वे प्रागुक्तदोषाः प्रादुष्युः ।  \nनिर्विषयत्वस्य नित्यत्वे संसाराभाव प्रसङ्गात् उपलम्भविरोधोपदेशवैयर्थ्यशास्त्रानुद्धारापसिद्धान्तस्ववचनविरोधवादानधिकारादिदोषशतसाम्राज्यम् ।  \nवस्तुतो विषयभावेऽपि   \nसविषयता भातीति संसारादिसमुद्भवान्न दोष इति चेन्न; विषयाभावेऽपि सविषयत्वं तात्त्विकमिति त्वयाऽभ्युपगन्तव्यत्वात् ।  \nअन्यथा निर्विषयख्यातिप्रसङ्गात् ।  \nनहि शुक्तिकारजतादिसंविदां रजतविषयतामपि बाधन्ते बाधकाः ।  \nअबाधितस्यापि मिथ्यात्वमित्यतिसाहसम् ।  \nअस्त्वेवं मिथ्याविषयगोचरत्वलक्षणं सविषयत्वं ब्रह्मणस्तात्त्विकम्, किं नश्छिन्नमिति चेन्न; तन्नित्यत्वे नित्यसंसारप्रसङ्गात् ।  \nतदनित्यत्वे तात्त्विकत्वपरिग्रहायोगात् ।  \nन ह्यनित्यमपि किंचित्पारमार्थिकं भवन्तो मन्यन्ते ।  \nस्वरूपानुप्रवेशात्तात्त्विकमिति न दोषइति चेन्न; स्वरूपस्याप्यनित्यत्वप्रसङ्गात् ।  \nतन्नित्यतया तदात्मना तन्नित्यत्वे पुनर्नित्यसंसारप्रसङ्गात् ।  \n\nकिञ्चानादिकालं सविषयायाः संविदो निर्विषयता कुत आगता? विषयग्रहणसामग्री सन्तानात्यन्तोच्छेदादिति चेत्; किं नित्यायास्सामग्र्यपेक्षया? संविदन्तरसिद्ध्यर्थं सेति चेत्; किं संविद्भेदमङ्गीकरोषि? विषयावगाहनार्थं सेति चेत्; किमिदमवगाहनं संवित्स्वरूपम्? उतान्यत्? पूर्वत्र नैरपेक्ष्यमेव; उत्तरत्र किमंसौ विषयिधर्मः, उत विषयधर्मः, उतोभयधर्मः, यद्वा विषयस्वरूपमेव? आद्ये सविशेषत्वम् ।  \nमिथ्याधर्मप्रलापदूषणं तु स्थनलान्तरेऽनुसन्धेयम् ।  \nद्वितीये तदुत्पत्तावपि रूपाद्युत्पत्ताविव संविदस्तत्सम्बन्धाभावेन तादवस्थ्यमेव ।  \nतृतीयेऽपि सविकारत्वमवर्जनीयमेव ।  \nचतुर्थे सम्बन्धासिद्धिः ।  \nविषयग्रहणसामग्र्या विषयोत्पादनमिति हास्यत्वं च ।  \nसिद्धे हि विषये प्रकाशार्थं सा ।  \nभ्रान्तौ तु तदुत्पत्तिस्तद्ग्रह इति न भेद इति चेन्न; आत्मख्यातिवादप्रसङ्गात् ।  \nप्राक्सतामेव हि विषयाणां ग्रहणार्थं प्रमाणकल्पनं व्यावहारिकमपि भवत्परिगृहीतम्, अन्यथा, क्षणभङ्गनिराकरणस्याप्ययोगात्, अतस्सामग्रीनिरपेक्षसंवित्स्वरूपप्रकाशवादिनस्ते न निर्विषयदशा सिध्यति ।  \nअस्तु तर्हि विषयविनाशादेव निर्विषयतासिद्धिरिति चेन्न; नष्टस्यापि विषयत्वाविरोधात् ।  \nअन्यथा अतीतादिविषयस्मृत्यनुमानादि भङ्गप्रसङ्गात् ।  \nतद्विषयत्वे स्थितेऽपि तन्नाशान्न संसारादिप्रसङ्ग इति चेत्; किमसौ नाशोऽप्रकाशात्मा? उत प्रध्वंसात्मा? आद्ये तद्विषयत्वे स्थितेऽपि तन्नाशादिति स्ववचनविरोधः ।  \nद्वितीये निवर्त्यसत्यत्वम्, निवृत्त्या सद्वितीयत्वमित्यादिदोषप्रसङ्गः ।  \nनिवृत्तान् निवृत्ततया विषयीकरोतीति न दोष इति चेत्; विषयीकरणं किं स्वरूपम्? उत तदतिरिक्तम्? स्वरूपपक्षे संसारदशायामपि नित्यं निवृत्ततया विषयीकारप्रसङ्गः, सर्वत्र स्वरूपस्य तदानीमपि विद्यमानत्वात् ।  \nअतिरिक्तपक्षे तत्किं सत्यम्? उत मिथ्या? सत्यत्वे सद्वितीयत्वादिप्रसङ्गः ।  \nमिथ्यात्वे तु तस्यैव दृगधीनसिद्धेः प्रकाशात्तत्कारणाविद्यानुवृत्त्यवश्यं   \nभावाच्च पुनरपि संसारानुच्छेदः ।  \nतावन्मात्रं क्षभ्यत इति चेन्न; तस्य तस्याश्चानिवर्त्यत्वेन सत्यत्वप्रसङ्गे सद्वितीयत्वादिप्रसङ्गात्, तुल्यन्यायात् प्रपञ्चबाधादिमूर्खप्रलापानां निरोधप्रसङ्गात् ।  \nअतस्संविदि नित्यायाम्, सामग्रीनिवृत्त्या विषयनिवृत्त्या वा निर्विषयत्वापादनं त्वया वक्तुं न शक्यम् ।  \nननु भवतामात्मस्वरूपस्य संविद्रूपत्वेऽपि यथा निर्विषयत्वं तथाऽस्माकमपि स्यात् ।  \nन स्यात्, अस्माकमात्मस्वरूपस्य प्रतीचः कदाचिदपि बाह्यार्थगोचरत्वानभ्युपगमात् ।  \nभवतस्तद्विषयाया एव तद्विषयत्वनिवृत्तेर्दुर्वचत्वात् ।  \n\nअस्तु तर्हि भवतां धर्मभूतज्ञानवत्कदाचित्सविषयत्वम्, कदाचिच्च निर्विषयत्वमिति चेन्न; अस्माभिः परमार्थाकारान्तरापत्त्यभ्युपगमात्, भवतां तु तदनभ्युपगमात्तदयोगात् ।  \nअतो नित्संवित्स्वरूपप्रकाशमात्राधीनसिद्धीनां सर्वेषामपि पदार्थानां नित्यत्वमपि प्रसज्येत ।  \nतदधीनसिद्धित्वाभावे तु सिद्धिनिषेधे तुच्छत्वम् ।  \nतादधीन्यनिषेधे तु सत्यत्वम् ।  \nअतस्तन्मात्राधीन सिद्ध्यभ्युपगमे तद्वदेव तदधीनस्यापि नित्यत्वमवर्जनीयमेव ।  \nतथा च सति सर्वप्रपञ्चस्सत्य इति जितं यथार्थवादिभिः ।  \nतद्भयात्संविन्नित्यत्वपरित्यागे साक्षात्सौगतत्वादिप्रसङ्गः ।  \nअत एव स्वापमदमूर्च्छादिषु निर्विषया संविदित्यपि भवद्भिर्दुर्वचमेव, निर्विषयनिराश्रयसंवित्प्रकाशस्तदानीमनुभूयत इति कस्यचिदपि सावधानस्यापि   \nसमस्तसंस्कारतिरस्कारकदेहविगमादिक्लेशाभावेऽपि न परामर्शोऽस्ति ।  \nकिंतु अहमपि न विनष्टः, विषया अपि स्थिताः, प्रकाश एव सुषुप्त्यादौ निवृत्त इति सर्वे प्रत्यवमृशन्ति ।  \n\\* नाह खल्वित्यादिश्रुतिरपि ज्ञाननिषेधपरैव, न जानामीत्यत्रैव तात्पर्यात् ।  \nअस्माभिस्तु विषयप्रकाश लक्षणावस्थाविशेषरहितज्ञानद्रव्यमात्रसत्ता \\*न विज्ञातुर्विज्ञातेर्विपरिलोपो विद्यत इत्यादि श्रुतिबलादभ्युपेयते ।  \nन चास्ति तत्र प्रत्यक्षविरोधः, विषयप्रकाशव्यतिरिक्तदशायां तस्याः स्वप्रकाशायोग्यत्वात्, ज्ञानान्तरस्य तु तदानीं सामग्र्यभावादेवानुदयात्, तावताऽपितदातनज्ञाननिषेधश्रुतेश्चरितार्थत्वात् ।  \nअतस्त्वत्पक्षे ज्ञानस्य कदाचिदपि निर्विषयदशा दुरुपपादा ।  \nमुक्तौ तु सुतरामिति यथाश्रुति सार्व यमेव तदा स्वीकार्यम् ।  \nअन्यपरास्ताः श्रुतय इति चेन्न; परब्रह्मोपासनप्रकरणात् तत्फलप्रतिपादनपरत्वेन च सांसारिकफलित्वायोगात्, तत्रतत्रैव च निवृत्तसमस्तपुण्यपापत्वादिप्रतिपादनात्, विध्यपेक्षिते फले समर्प्यमाणे केवलार्थवादत्वकल्पनायोगात् ।  \nअन्यथा   \nश्रुतहानाश्रुतकल्पनादिदोषसमुद्भवात् ।  \nअतस्सिद्धं न कथंचिदपि मुक्तिदशयां सर्वविषयवैमुख्यलक्षणमान्ध्यं संविदश्शङ्कनीयमिति ।।  \n।। इति शतदूषण्यां मुक्तसंविन्निर्विषयत्वभङ्गवादः एकपञ्चाशः ।।51।।"
              },
              {
                "author": "Nrisimharaja",
                "commentary": "51 ---"
              }
            ]
          },
          {
            "verse_number": 52,
            "original_text": "52 सगुणनिर्गुणश्रुतिव्यवस्थावादः",
            "commentaries": [
              {
                "author": "Vedanta Desika (original text)",
                "commentary": "52 ---\n \n  \"52 सगुणनिर्गुणश्रुतिव्यवस्थावादः\" \n।।अथ सगुणनिर्गुणश्रुतिव्यवस्थावादः द्विपञ्चाशः ।।52।।  \nसत्त्वानीव विरुद्धजातिजनुषां सिद्धानि सिद्धाश्रमे वैरं यत्र मिथस्त्यजन्ति विधयस्सर्वे निषेधैस्सह ।  \n\nतद्गङ्गेशयमङ्गसङ्गिकमलालक्ष्येश्वरप्रक्रियं शान्तावद्यमनन्तमङ्गलगुणं ब्रह्म प्रपद्येमहि ।।  \nनिर्गुणश्रुतिभिः केचिद्बाधन्ते सगुणश्रुतीः ।  \nतासामन्योन्यसौहार्दमाहुर्यतिवराश्रयाः ।।  \nअस्ति तावदुपनिषत्सु ब्रह्मण्येव सगुणवादो निर्गुणवादश्च ।  \nयथा-\\* यस्सर्वज्ञस्सर्ववित्, \\*पराऽस्य शक्तिर्विविधैव श्रूयते, स्वाभाविकी ज्ञानबलक्रिया च, \\* सत्यकामस्सत्यसङ्कल्पः,\\* ब्रह्मणा विपश्चितेत्याद्याः परस्सहस्रास्सगुणश्रुतयः ।  \nएवं \\* निर्गुणं निरञ्जनं निष्कलं निष्क्रियं शान्तम्,\\* अपहतपाप्मा विजरः,\\* यत्तदद्रेश्यमग्राह्यमगोत्रमवर्णमचक्षुश्श्रोत्रं तदपाणिपादम्, \\*अस्थूलमनण्वित्याद्याः निर्गुणश्रुतयः ।  \nआसामन्योन्यविरोधस्तावदापाततः प्रतीयते ।  \nनच सिद्धे वस्तुनि विकल्पसंभवः ।  \nतत्र विरोधस्थिरीकरणेन बाध्यबाधकभाव इति नीचाः,विषयव्यवस्थया सन्धिरिति साधवः ।  \nननु कथं विषयव्यवस्था? सा ह्याश्रयभेदेन वा शीतोष्णवत्? देशभेदेन वा चित्रे नीलपीतादिवत् कालभेदेन वा पाकजपरमाणुगुमवत्? समुच्चयेन वाप्रदेशवर्तिसंयोगतदभाववत्? प्रतिसम्बन्धिभेदेन वा पितृत्वपितृव्यत्ववत्? ग्राहकभेदेन वा रूपस्पर्शवत् ।  \nगृहीतृभेदेन वा जातिव्यवस्थितभोगादिवत्? विधेयनिषेध्यभेदेन वा ब्रह्महत्याग्नीषोमीयादिवत्? अन्येन वा केनचित् श्वेतपीतादिबोधवत्? इति ।  \nन तावदाद्यः;परमेव ब्रह्माधिकृत्य सगुणनिर्गुणश्रुत्योरुदयात्; नच जीवविषयाः काश्चित्, अन्यास्तु परविषया इति विवेक्तुं शक्यम्, विशेषाभावात् ।  \nनच सर्वज्ञत्वादिश्रुतीनां जीवविषयत्वम्, प्रत्यक्षविरोधात्, संसारोच्छेदप्रसङ्गाच्च ।  \nनचेदं यौगिकं सार्व यम्, नित्यसर्वज्ञत्वोक्तेः ।  \nनापि निर्गुणश्रुतीनाम्, तत एव; उपलभ्यते हि बुद्धिसुखादिमत्तया जीवः; तदभावे च तस्य संसरणं निर्बीजम् ।  \n\nन द्वितीयः; स हि सम्बन्धिदेशभेदो वा स्यात्, स्वप्रदेशभेदो वा? आद्ये रूपाद्यवच्छिन्नप्रदेशभेदेन   \nसगुणत्वनिर्गुणत्वयोर्व्यवस्थेति स्यात्;तत्र तावदेकस्यैव पुंसः क्वचित्सर्वज्ञत्वं क्वचिदान्ध्यमिति स्यात्; तत्तु व्याहतम्, धर्मिभेदाभावात् ।  \nप्रदेशवर्तिगुणोत्पत्तिवदेवेति चेन्न; प्रदेशवर्तिनोऽपि ज्ञानस्य सर्वविषयीकरणे तद्धर्मिणः कार्त्स्न्येन सर्वज्ञत्वानपायात्; यद्यपि प्रदेशान्तरे तस्य समवायो नास्ति, तथापि तत्र भ्रान्त्यादियोगित्वं क्वाचित्केनापि सार्व येन विरुद्धमेव; यथावत्प्रकाशमाने अध्यासाद्यसंभवात् ।  \nआैपाधिकब्रह्मभेदाभेदवादनिराकरणेन चायमर्थो व्यक्तमनुसन्धेयः ।  \nप्रादेशिकगुणसमवायाभावकथनेन च न ब्रह्मणः कश्चिदतिशयः, सर्वद्रव्यसमत्वात् ।  \nएतेनैव स्वप्रदेशभेदोऽपि निरस्तः ।  \nस ह्यौपाधिकस्तावन्निरस्त एव; स्वाभाविकोऽपि तुल्यन्यायतया निरस्त एव ।  \nनच स्वाभाविकोंऽशस्तत्र संभवति, निरवयवत्वश्रुतिविरोधात्; निरवयवत्वाविरोधेन सावयवत्वलक्षणनिषेध्यासिद्धौ निषेधासिद्धेः ।  \nसमुदायेषु सांशतया तत्सिद्धिरिति चेन्न; अत्रापि तत्सम्भवात्तन्निषेधासिद्धेः ।  \nएकदेशस्य त्वेकदेशत्वनिषेध इति निरर्थोक्तिः ।  \n\nनापि तृतीयः; प्रागुक्तविकल्पायोगात्; पूर्वमत्यन्तनिर्गुणत्वे पश्चादपि कारणाभावेन गुणोत्पत्ययोगात्; पश्चान्निर्गुणता हेतुतः संभवन्त्यपि सर्वविशेषमिथ्यात्वाभावेनात्यन्ताय स्यात्; वस्त्वन्तरसत्यत्वे तत्संयोगादिलक्षणस्यावर्जनीयत्वात्, वस्त्वन्तराणां च मिथ्यात्वमन्तरेणात्यन्तोच्छेदा संभवात्; सत्कार्यवादसमर्थनेन निरन्वयविनाशादिनिराकरणात् ।  \nअत एव चतुर्थोऽपि   \nनिरस्तः, प्रत्येकपक्षोक्तदोषस्य समुच्चये समुच्चयस्याप्यपरिहार्यत्वात् ।  \nन हि ब्रह्मांशस्य कदाचित्संसरणं कदाचिदपवर्ग इति भास्करयादवप्रकाशमताद्दवीयः ।  \nदूषितं चैतत् कालावच्छिन्नसार्व यदूषणादिना; यथोक्तम्-\\* सार्व यसर्वशक्त्यादिगुणकः केन सिध्यति ।  \nनेश्वरस्यापि विज्ञेयः स्वतः सर्वगुणश्रुतेः ।। सार्व यादिस्वतस्त्वे तु विवादो यदि कल्प्यते ।  \nसत्यत्वादौ विवादः किं न स्यान्निर्गुणवादिनाम् ।। इति ।  \nन पञ्चमः; पितृव्यपितृत्वादिवत्सगुणनिर्गुणत्वयोः प्रतिसंबन्ध्युपाधिकत्वाभावात्; नीलपीतादिवन्निर पेक्षत्वेनैवोपलम्भात् ।  \nन हि तत्त्वतो नीलमेव कञ्चित् प्रति पीतम्, पुरुषभेदेनानुष्णश्च कृष्णवर्त्मा कदाचिद्भवतीति चेन्न; तत्रानुष्णत्वाभावात्, प्रतिबन्धकबलेन तु कश्चिदुष्णत्वं नोपलभते, तत्कार्यं च स्फोटादिकं तदा न जायते ।  \n\\*शीतो भव हनूमतः, \\* तत्रैष वह्निः पवनेरितोऽपि न मां दहत्यत्र समन्ततोऽहम् ।  \nपश्यामिपद्मास्तरणास्तृणानि शीतानि सर्वाणि दिशां मुखानि ।। इत्यादि कथमिति चेत्; इत्थम्-तत्र हि   \nप्रभावविशेषप्रतिबद्धतया दाहकत्वाभाव एव हि तात्पर्यम्; यद्वा चान्द्रमसमहस इव देवताप्रभावोपनीतसलिलाद्यवयवनिवहसंवलनवशादनुद्भूतौष्ण्यस्य दहनस्योपलभ्यमानशीतिमारोपेण शीतव्यपदेशः ।  \n\nनापि षष्ठः; ग्राह्यभेदस्य ग्राहकभेदधीनत्वे रूपस्पर्शादिभेदविलयप्रसङ्गात्; हिंसाहिंसा वाक्ययोरेकस्मिन्नेव क्रतावन्वयेऽपि विरोधाभावप्रसङ्गाच्च ।  \nन च भिन्नकरणग्राह्यरूपस्पर्शयोरिव सगुणत्वनिर्गुणत्वयोविरोधः, भावाभावरूपत्वात्; रूपस्पर्शयोस्तु सहानवस्थानहेतोः कस्यचिदप्यदर्शनात् ।  \nनापि सप्तमः; आनुकूल्यप्रातिकूल्यादेः सप्रतिसम्बन्धिकत्वेन जातिव्यवस्थितभोगाद्युपपत्तेः ।  \nसगुणत्वनिर्गुणत्वयोस्तु तदभावेनानुपपत्तेः; उपपत्तौ वा ब्रह्मणोऽव्यवस्थितस्वभावत्वप्रसङ्गात् ।  \nनचाष्टमः; निर्गुणश्रुतीनां सर्वगुणनिषेधपरत्वेन विधेयगुणविशेषपरिशेषासिद्धेः; गुणविधिवशादेव निर्गुणश्रुतयः सङ्कोचमर्हन्तीति चेन्न; असङ्कुचितनिर्वाहे सति सङ्कोचानुपपत्तेः ।  \nतथा सति सगुणश्रुतीनामप्रामाण्यं प्रसज्येतेति चेन्न; अपच्छेदनयेन प्रमाणत्वेऽपि बाध्यत्वोपपत्तेः ।  \nपौर्वापर्यायोगेनापच्छेदनयानवतार इति चेन्न; अपच्छेदनये प्रमाणपौर्वापर्यस्य निमित्तपौर्वापर्यमात्राधीनत्वात्, अत्राप्यर्थतो विधिनिषेधयोः पौर्वापर्यसिद्धेः ।  \nविदिर्ह्यन्यानपेक्षतया पूर्वो भवति, निषेधस्तु निषेध्यप्रसङ्गसाकाङ्क्षतया परः ।  \nएवं सति हिंसाविधिनिषेधवाक्ययोरप्यपच्छेदनयावतार इति चेन्न; तत्र विधिवाक्यस्यात्यन्ताप्रामाण्यप्रसङ्गात्; अत्र तु सगुणवाक्यानां विद्यादिविषयाणामपि दृष्टिविशेषणोक्तिन्यायेन तत्तत्फलाभिलाषबम्भ्रम्यमाण पुरुषविशेषवषयोपासनविधिशेषतयाऽपि प्रामाण्योपपत्तेः ।  \nअतःउभयोः प्रामाण्येऽपि बाध्यबाधकव्यवस्था ।  \nअत एव तत्त्वतो निर्गुणत्वं च सिध्यतीति न निर्गुणश्रुतीनां सङ्कोचहेतुमुपलभामहे ।  \nअत एव नवमोऽपि दत्तोत्तरः; अस्मत्सिद्धान्तनीतिमन्तरेणोभयप्रामाण्यनिर्वहणासिद्धेः ।  \nउभयाप्रामाण्यस्य वैदिकैः सामान्यतस्तावदनभ्युपगमात्; उभयोरप्यान्यपर्यवादिनां निरीश्वरमीमांसकनिगमतरुवन्दकानां सिद्धार्थतात्पर्यसमर्थनादिभिरुन्मूलितत्वात् ।  \nअन्यतराप्रामाण्यपक्षेऽप्यन्ततोऽस्मन्नयमन्तरेण गत्यभावात् ।  \nन हि निर्गुणवाक्यमेव बाधितुं युक्तम्, तदुपदेशनैष्फल्यप्रसङ्गात् ।  \nन च स्वरूपपराणां वाक्यानामुपासनविधिशेषत्वेन यथाकथञ्चन नेयता शङ्क्या, त्रय्यन्तराद्धान्तापराधप्रसङ्गात् ।  \nअतः पारिशेष्यान्निर्गुणवाक्यैः सगुणवाक्यानामेव बाधः ।  \nयद्यपि सत्यज्ञानादिवाक्यं स्वरूपपरमपि सामानाधिकरण्यं पदसाधारण्यं शरणयद्भिः भवद्भिस्तत्तत्प्रवृत्तिनिमित्तविशिष्टस्वरूपपरमित्युपपादितम्, तथापि ज्ञानान्दादिशब्दावगतं ब्रह्मस्वरूपं न   \nज्ञातृत्वानन्दित्वादिविशेषसहमित्युपपनीपद्यते ।  \nन हि ज्ञानस्य ज्ञानमानन्दस्यानन्दो वा गुणपक्षपातिभिरपि भवद्भिरभ्युपजिगमिष्यते; अतः शब्दादर्थाच्च गुणनिषेधसिद्धिः ।  \nन च वाच्यं सुखमात्ररूपत्वे तद्भावापत्तेर्मोक्षस्य पुरुषार्थता न स्यात्, न हि सुखं स्यामिति कश्चिदिच्छति, अपि तु सुखी स्यामित्येव ।  \nअतः सुखसंबन्धेन वैशिष्ट्यमवर्जनीयमिति सुखापरोक्षमात्रेण पुरुषार्थतासिद्धौ सम्बन्धस्याप्रयोजकस्य कल्पनायोगात् ।  \nद्रव्यत्वोपादानत्वादिभिस्स गुणत्मनुमीयत इति चेन्न; द्रव्यशब्देन वस्तुत्वादिमात्रविवक्षायां मुख्यामुख्यविकल्पेन दोषात्, अन्ततस्तयोरपि परिहरणीयत्वात् ।  \n\nएतेनोपादनत्वमपि निरस्तम्; आत्मत्वमप्यात्मभेदानभ्युपगात् दृष्टान्तहीनम् ।  \nतथा आत्मशब्देन आत्मत्वजातिचैतन्यादिगुणविशिष्टाकारविवक्षायामसिद्धिः ।  \nज्ञानत्वविवक्षायामप्रयोजकत्वं विरोधो वा ।  \nएवमन्यदपि दूष्यम् ।  \nन च वाच्यम्, अहं जानामीत्यादिप्रत्यक्षेणैव बुद्धिसुखादिविशिष्ट एवात्मा प्रतीयत इति; तत्तद्धृत्तिविशेषविशिष्टस्यैवाहङ्कारस्य तथा प्रतीतेः ।  \nअन्यथा स्थूलोऽहमित्यादिप्रत्यक्षेण स्थौल्यादिगुणवैशिष्ट्यस्यापि प्रसङ्गात्; देहव्यतिरेकसाधनात्तन्निषेधे अहङ्कारव्यतिरेकसाधनात्तद्धर्म निषेधस्यापि सिद्धेः; अतः प्रत्यक्षाद्यप्राप्तार्थप्रतिपादकनिर्गुणश्रुतिसामर्थ्यादेव निर्गुणे ब्रह्मणि सिद्धे, मायावच्छिन्नमिथ्यागुणविशिष्टेश्वरगोचराः सगुणश्रुतय इति ।  \n\nअत्रोच्यते ।  \nयदुक्तं सगुणनिर्गुणश्रुतीनामाश्रयभेदादिना निर्वाहे दूषणम्, तदस्माकमपीष्टमेव ।  \nयत्तु विधेयनिषेध्यभेदेन विषयव्यवस्थायामुक्तम् असंकुचितनिर्वाहे सति सङ्कोचोऽनुपपन्न इति; तत्तदा शोभेत यदि सगुणश्रुतिबाधमन्तरेणासंकुचितनिर्वाहः स्यात् ।  \nबाधात् सङ्कोच एव न्याय्यः ।  \nसङ्कोचोऽपि क्वाचित्कबाध एवेति चेत्; सत्यम्, न तु सार्वत्रिकः, तत एव तस्य संग्रहणीयता ।  \nअन्यथा उत्सर्गापवादनय एव निर्मूलः स्यात् ।  \nयच्चोक्तमपच्छेदनयेन प्रमाणत्वेऽपि बाध्यत्वमुपपद्यत इति;तदपि मीमांसामांसलितचेतसां जुगुप्सनीयम् ।  \nअनियतविरोधपौर्वापर्येह्यपच्छेदनयः, अन्यतरापच्छेदे बाधकाभावेन प्रामाण्यसिद्धेः, युगपदपच्छेदे विकल्पत उभयोः प्रामाण्यसंभवात्; क्रमेणापच्छेद एव केवलं \\*पूर्वाबाधेन नोत्पत्तिरुत्तरस्य हि सिध्यतीति न्यायेन पूर्वबाधः ।  \nतथापि प्रयोगान्तरे प्रामाण्यं सिध्यत्येव, नियतविरोधपौर्वापर्ये   \nतूपक्रमाधिकरणन्यायेन परानुत्पत्तिरेव ।  \nततश्चोत्सर्गापवादन्यायस्यैव सगुणनिर्गुणश्रुत्योर्विषयता, अतो विहितव्यतिरिक्तगुणविषयो निषेधः ।  \nयच्चोक्तं सगुणवाक्यानां मिथ्याविषयाणमपि दृष्टिविधिवत् फलविशेषार्थोपासनार्थतया प्रामाण्यमिति; तदपि न, तत्रैव मोक्षाख्यस्य फलस्य बहुलमुपलब्धेः ।  \nपुण्यपापप्रहाणपूर्वकस्वाभाविकरूपाविर्भावरूपफलविशेषस्य सांसारिकित्वोक्तः साहसिकेभ्य एव स्वदते ।  \nअस्तु तर्हि मिथ्यार्थविषयसगुणोपासनेनापि विधिबलान्मोक्ष इति चेन्न; तथा सति निर्गुणवाक्यानामेव मिथ्यार्थविषयत्वकल्पनं किं न स्यात्? तत्त्ववेदनस्यैव मोक्षहेतुत्वमिति नियमनिष्कासनात् ।  \nतथा च तत्त्वोपदेशश्च निष्प्रयोजनस्स्यात्, अन्यथापि मोक्षसिद्धेः ।  \nअतो विषयव्यवस्थयैवोभयप्रामाण्यसिद्धिः ।  \nअतो नवमस्य कल्पस्यानवतार एव।  \n\nयत्पुनरुक्तं न ज्ञानस्य ज्ञानमानन्दस्यानन्दो वा जाघटीतीत्यर्थतो गुणनिषेधसिद्धिरिति; किं तत्र धर्मस्य धर्मान्तराभ्युपगमेनानवस्थादिरभिप्रेतः? उतैकजातीययोर्धर्मधर्मिभावो नोपपद्यत इति? यद्वा ज्ञानानन्दाद्यवान्तरजातीयस्य धर्मान्तराभ्युपगमेनानवस्थादिरभिप्रेतः? उतैकजातीययोर्धर्मधर्मिभावो नोपपद्यत इति? यद्वा ज्ञानानन्दाद्यवान्तरजातीयस्य तत्तदवान्तरजातीयाधारत्वं न दृष्टमिति? अथ ज्ञानानन्दयोरज्ञानानन्दरूप एवाश्रयो दृष्ट इति? अथवा ज्ञानानन्दरूपस्यात्मनो ज्ञानानन्दादिकं शशादेरिव श्रृङ्गादिकमुपलम्भबाधितमिति ? नाद्यः, अनुक्तोपालम्भरूपत्वात् ।  \nन हि वयं धर्मभूतचैतन्यादेश्चैतन्यान्तरादिकं ब्रूमः ।  \nधर्मस्य चोपलम्भादेव धर्मान्तराभ्युपगमे कथमनवस्था? नापि द्वितीयः, धर्मधर्मिणोः सर्वत्र सत्तादिभिर्यथाकथञ्चिदेकजातीयत्वावश्यंभावात् ।  \nप्रभाप्रभावदादिषु विशेषतोऽपि सजातीययोर्धर्मधर्मिभावो दृष्टः ।  \nअवयविवादे च परमाणुद्धणुकादिष्वाश्रयिषु पार्थिवत्वादिविशेषसाजात्यमिष्टम् ।  \nनापि तृतीयः; अन्यत्रादृष्टेरन्यत्र निषेधकत्वाभावात् ।  \nअन्यथाऽतिप्रसङ्गात् ।  \nतत्र दृष्टान्तेनानुमाने तु श्रुत्यादिबलेन कालात्ययापदेशत् ।  \n\nनापि चतुर्थः, असिद्धेः ।  \nननु किं आनन्दतया च ज्ञातोपलभ्यत इति चेत्; किं वा जडतया दुःखतया चोपलभ्यते? तदपि नास्तीति चेत्; कस्तर्हि विरोधः? सन्दिग्धस्वरूपत्वमिति चेन्न; तावता विरोधहेतुत्वासिद्धेः ।  \nशास्त्रादिभिस्तु विशेषनिष्कर्षात् ।  \nपञ्चमस्तु प्रत्यक्षश्रुतिभ्यामेव प्रतिक्षिप्यत इति नानुपपत्तिं पश्यामः ।  \nयत्तूक्तं सुखापरोक्ष्यमात्रेण पुरुषार्थ (ता) सिद्धौ सम्बन्धस्याप्रयोजकस्य कल्पनमयुक्तमिति; तदपि निजहृदयविसंवादि जल्पितम् ।  \nतथा हि- न हि परस्य सुखापरोक्ष्यमात्रेण स्वयमपि लब्धपुरुषार्थो भवति, तथा सत्येकस्य सुखस्य दुःखस्य सर्वार्थत्वप्रसङ्गेन प्रत्यक्षानुमानशास्त्रादिसमस्तप्रमाणक्षोभप्रसङ्गात् ।  \nस्वरसतश्च परोपकारापकारयोरपि प्रवृत्तिनिवृत्तिप्रसङ्गात् ।  \nअतः   \nस्वसम्बन्धितयैव सुखमपरोक्षतयार्थनीयं भवति ।  \nस्वरूपस्य तर्हि भवतां कथं सुखत्वमिति चेत्; सच्चिदानन्दरूप आत्मेति वदता भवता नैवं चोदनीयम् ।  \nस हि सदात्मा सुखत्वविशिष्टाकारेण प्रकाशात्मतया संबध्यत इति निपुणं चिन्तय ।  \nयत्तु सगुणत्वानुमाने दूषणमुक्तम्; न तेनास्माकं चेतसि चमत्कारः ।  \nजीवेश्वरयोः प्रत्यक्षागमाभ्यां सगुणत्वसिद्धेः ।  \nयत्तु अहं जानामीत्यादिप्रत्यक्षस्य वृत्तिविशेषविशिष्टाहङ्कारविषयत्वमुक्तम्, तत्तु अहमर्थात्मत्वसमर्थनादौ परिहृतं द्रष्टव्यम् ।  \nअतो जीवस्य सर्वगुणशून्यत्ववचनं प्रत्यक्षादिसर्वप्रमाणविरुद्धम् ।  \nईश्वरस्य तु आगमैकसमधिगम्यस्यागमविरुद्धम् ।  \n\nएतदुक्तं भवति-निर्गुणश्रुतिवदेव सगुणश्रुतयोऽपि तत्त्वविषयाः प्रमाणभूताश्च ।  \nअत एव न तासां मिथो बाध्यबाधकभावः ।  \nउत्सर्गापवादनयाच्च विहितव्यतिरिक्तविषयोऽत्र निषेधः, अतो भिन्नविषयत्वान्न विरोधगन्धः ।  \nविरोधाभावाच्च न बाध्यबाधकभावः ।  \nतदभावाच्चोभयप्रामाण्यं यथार्थरूपं स्वतः प्रतीयमानमनपोदितमिति ।  \nउक्तं च श्रीवरद गुरुभिस्तत्त्वसारे-\\*यद्ब्रह्मणो गुणशरीरविकारजन्मकर्मादिगोचरविधिप्रतिषेधवाचः ।  \nअन्योन्यभिन्नविषया न विरोधगन्धमर्हन्ति तन्न विधयः प्रतिषेधबोध्याः ।। इति ।  \n\n।। इति शतदूषण्यां सगुणनिगुर्णश्रुतिव्यवस्थावादः द्विपञ्चाशः ।।52।।"
              },
              {
                "author": "Nrisimharaja",
                "commentary": "52 ---"
              }
            ]
          },
          {
            "verse_number": 53,
            "original_text": "53 ब्रह्मोपादनत्वान्यथानुपपत्तिभङ्गवादः",
            "commentaries": [
              {
                "author": "Vedanta Desika (original text)",
                "commentary": "53 ---\n \n  \"53 ब्रह्मोपादनत्वान्यथानुपपत्तिभङ्गवादः\" \n।।अथ ब्रह्मोपादनत्वान्यथानुपपत्तिभङ्गवादः त्रिपञ्चाशः ।।53।।  \nसद्ब्रह्मादिमुखैः पदैः श्रुतिषु यत्तत्वं समुद्धोषितं स्यामित्येव चराचरं जगदिदं सृष्ट्वा प्रविश्याभवत् ।  \n\nतस्मै विस्मयनीयमङ्गलगुणस्थेम्ने सदा स्थायिने सर्वावस्थसमस्तवस्तुवपुषे धाम्ने परस्मै नमः ।।  \nअस्तु तर्हि ब्रह्मोपादानत्वान्यथानुपपत्त्या विश्वमिथ्यात्वसिद्धिः ।  \nतथा हि-केवलनिमित्तेश्वरवाद प्रतिक्षेपेण (मुखेन) ब्रह्मण एवोपादानत्वमपि \\* प्रकृतिश्च प्रतिज्ञादृष्टान्तानुपरोधादित्यादिभिः समर्थितम् ।  \nतदेतदुपादानत्वं किं मृद्धटादिवत् स्वरूपतः? उत बालयुवादिवत् सूक्ष्मचिदचिद्विशिष्टवेषेण? अथवा रज्जुसर्पादिवदविद्यावैचित्र्यनिबन्धनभ्रान्त्यैवेति ।  \nन तावत् प्रथमः,   \nनिर्विकारत्वनिरवद्यत्वश्रुति (कोप) क्षोभप्रसङ्गात् ।  \nनचांशभेदेन कालभेदेन वा विषयव्यवस्था, निरवयवत्वाकालकाल्यत्वादि स्वभावविरोधप्रसङ्गात् ।  \nनच सावयवत्वादिकमपि तथैव व्यवस्थाप्यम्, तथाऽपि तदात्मके ब्रह्मण्येव समस्तदोषप्रसङ्गस्य दुष्परिहरत्वात् ।  \nनच ब्रह्मांशानां ब्रह्मणोऽत्यन्तभेदं वा ब्रह्माध्यस्तत्वं वा स्वप्नेऽप्यङ्गीकरोषि ।  \nश्रुतिबलादेव ब्रह्मणि सर्वात्मके सावयवत्वनिरवयवत्वसदोषत्वनिर्दोषत्वोपादानत्वादि सर्वमभ्युपगच्छाम इति चेन्न; व्याघातोत्सादे पूर्वपक्षस्यापि अप्रतिक्षेप्यत्वात् ।  \nतथा चालं ब्रह्ममीमांसानिरूपणक्लेशेन नापि द्वितीयः, विशिष्टस्योपादानत्वे प्राप्ताप्राप्तविवेकेन विशेषणस्यैवोपादानत्वापातात् ।  \nयदि पुनर्विशिष्टमुपादानमित्यत्र विशेषणं विशेष्यं चेत्युभयमप्युपादानमिति विवक्षितम्, तदा विशेष्यस्यापि सविकारत्वप्रसङ्गो दुर्वारः ।  \nतथा च किं विशेषणवैशिष्ट्यवृथाग्रहेण?  \nकिंच, यदि चिदचिदीश्वरैः संभूय जगदाख्यं कार्यमारभ्यते, तदा कार्याणां सर्वेषां त्रिस्वभावत्व प्रसङ्गः, यथा शुक्लकृष्णरक्ततन्त्वारब्धे पटे शुक्लकृष्णरक्तस्वभावत्वम् ।  \nसीसताम्रारब्धकार्यस्येव वा त्रितयोत्तीर्णस्वभावत्वप्रसङ्गः ।  \nलाक्षारसावसिक्तकार्पासकुसुमरागवत्, रुमाप्रक्षिप्तकाष्ठलावण्यवद्वा विश्वस्याप्यनभिभवनीयेश्वरस्वभावत्वापत्तिः ।  \nकिंच विशिष्टस्योपादानत्वं किं श्रौतमुत कल्पितम्? न पूर्वः; कारणवाक्यस्थसद्भ्रह्मात्मादिशब्दानां ब्रह्मस्वरूपमात्रे रूढत्वात् ।  \nउक्तं च भवतां भाष्येऽपि \\*शरीरिभूतपरमात्माभिधायिभिः सद्ब्रह्मादिभिश्शब्दैरिति ।  \nन च स्वरूपे च विशिष्टे च शक्तिरित्यनेकार्थताक्लृप्तिः; कल्पकाभावात्, कल्पनागौरवोपहतत्वाच्च ।  \nएवं \\*ब्रह्म वनं ब्रह्म स वृक्ष आसीत्; \\* तदात्मानं स्वयमकुरुत, \\* यद्भूतयोनिं परिपश्यन्ति धीराः, इत्यादिभिरपि ब्रह्मस्वरूपस्यैवोपादानत्वं श्रूयते ।  \nनाप्युत्तरः, कल्पकाभावात्; प्रत्युत समस्तभेदरहितस्यैकस्यैव कारणवाक्येऽवधारणात् तद्विरोधिविशेषणकल्पनं वाक्यतात्पर्यविरुद्धं च ।  \nअतःइदमिति निर्दिष्टकृत्स्नप्रपञ्चरूपेण \\*बहु स्यामिति स्वरूपस्यैव बहुभवनसङ्कल्पपूर्वकोऽयं विश्वारम्भः ।  \nमृद्धटादिदृष्टान्तानुसाराच्च स्वरूपस्यैवोपादानत्वं सिद्धमिति स्वरूपनिर्विकारश्रुतिविरोधपरिहारे तृतीयपक्षः ।  \nपरिशिष्यते ।  \nयथा चैकैव रज्जुः सर्पभूदलनाम्बुधारादिरूपेण भ्रमादनुवर्तते, यथा चैकस्मिन्नेव निरवयवे गगने युगपदनन्तभेदभिदुरगन्धर्वनगरारम्भः, यथा च मुखचन्द्रादेः दर्पणतरङ्गाद्युपाधिभेदेन मुखचन्द्रगतनानात्वोपलम्भः, तथा निरंशेऽपि निर्विशेषस्वप्रकाशे स्वतश्शुद्धे ब्रह्मण्यसंभवद्विकारे दुर्निरूपदोषमूलविकल्पासहविचित्रचिदचिदात्मकजगदध्यास इत्यभ्युपगन्तव्यमिति तत्त्वावेदक निर्विकारजगदुपादानश्रुतितात्पर्यण् ।  \nअविद्यया च सर्वमन्यत्प्रपञ्चसत्यग्राहकं ग्रहवन्निग्राह्यमिति ।  \n\nअत्र प्रतिविधीयते-स्वरूपपरिणामपक्षदूषणं तावदस्माकमपि सम्मतमेव ।  \nतथापि   \nबहुप्रमाणोपस्थापितबहुमुखव्याघातशतसादिताद्भवन्मतात् त्रिचतुरविरोधसितासितभास्करादि मतानुरोधेन कार्यकारणसंरक्षणमेव समुचितम् ।  \nयत्तु विशिष्टपक्षे प्राप्ताप्राप्तविवेकेन विशेषणस्यैवोपादानत्वमापन्नमिति, तत्र विशेषणस्य साक्षाद्विकाराश्रयत्वप्रसङ्ग इष्टः ।  \nविशेष्यस्यापि परस्परयाश्रयत्वेऽप्याश्रयत्वमात्राविशेषादुपादानशब्दवाच्यत्वप्रतिक्षेपस्त्वशक्यः ।  \nयथा भवतोऽप्यविद्याया एव साक्षाद्विवर्ताश्रयत्वेऽपि तस्या एव साक्षिभूतब्रह्माधीनसत्ताकत्वात् ब्रह्म विवर्तत इत्युक्तिः; तथा परिणामस्यापि साक्षात् ब्रह्मशरीरभूतद्रव्यगतत्वेऽपि तस्य तदारब्धतया तदधीनतामात्रात् ब्रह्म परिणमतीति वक्तुं शक्यम् ।  \nनैतावता विशेष्यस्य साक्षाद्विकाराश्रयत्वप्रसङ्गः ।  \nपरम्परयाश्रयत्वं तु भवत इवास्माकमपि संमतमदोषावहं च ।  \nयथा बालो युवा जात इत्यादौ विशेष्यभूतात्मस्वरूपस्य निर्विकारत्वे विशेषणे साक्षाद्ब्रालत्वाद्यवस्थायोगेन आत्मपर्यन्तो बालयुवशब्दप्रयोगः, तद्वदत्राप्युपादानकार्यशब्दयोः प्रयोग इति न दोषः ।  \nएवं विशेष्यस्य निर्विकारत्वं विशिष्टग्रहणशक्तिश्चेत्युक्तं भवति ।  \nअन्यथाऽष्ट वर्षत्ब्राह्मणत्वादीनामात्मासंबन्धेनोपनयनादिविधीनामप्रवृत्तिरिति कर्मब्रह्ममीमांसयोरारम्भ एव कापेयकल्पः स्यात् ।  \nतथाऽपि कथमवस्थाद्वयरहितस्वरूपे कस्यचिदुपादानोपादेयवाचोयुक्तिश्चित्तमारोहेदिति चेन्न; विशेषणवद्विशेष्येऽप्यवस्थाद्वययोगात्, तत्तदवस्थतत्तद्वैशिट्यानामा गन्तुकत्वेनावस्थात्वात्, मिथो भिन्नत्वाच्च; आत्मनो   \nबालयुवदेहवैशिष्ट्यवत् ।  \nआगन्तुरपृथक्सिद्धो धर्मोऽवस्थेति कीर्त्यते ।  \nविशेष्येऽपि च वैशिष्ट्यभेदोऽवस्थान्तरायते ।। एतेन स्वभावसङ्रादयो दोषा न प्रसङ्गमर्हन्ति ।  \nन हि बालस्य युवभावे देहदेहिनोः प्रतिनियताः स्वभावाः सङ्कीर्यन्ते ।  \nन च शुक्लकृष्णरक्ततन्त्वारब्धे स्वभावसङ्करः ।  \nविभक्तदशायामिव संसर्गदशायामपि शौकल्यादीनां यथास्वं प्रतिनियतांशविषयत्वात् ।  \nएवमत्रापि विशिष्टकार्ये यथास्वमंशप्रतिनियतत्रिस्वभावत्वे प्रसज्यमाने अस्माकमिष्टप्रसङ्गः ।  \nअत एवोत्तीर्णस्वभावत्वोद्भूतस्वभावत्वमित्यादिचोद्यमपि परिहृतम्; ब्रह्मस्वरूपस्य निर्विकारत्वात्, जगदात्मकपरिणामदशायामपि व्यवस्थितस्वभावत्वात् ।  \nन च दृष्टान्तमात्रेणार्थसिद्धिः; नचात्र व्याप्तिसंभवः, अन्यथा त्वत्पक्षेऽप्यविद्याविशिष्टब्रह्मविवर्ते   \nस्वभावसङ्करादयस्तदवस्थाः ।  \n\nयदुक्तं विशिष्टस्योपादनत्वं किं श्रौतमुत कल्पितमिति; तत्र क्वचिच्छ्रौतं क्वचित् श्रुतार्थापत्तिकल्पितमिति वाक्यशेषशाखान्तरनयसिद्धमिति वा विभागः ।  \nतथा हि-\\* तद्धेदं तर्ह्यव्याकृतमासीत्तन्नामरूपाभ्यां व्याक्रियतेत्यादिषु कारणवाक्येष्वव्याकृतादिशब्देन न ब्रह्मस्वरूपमात्रं प्रतिपाद्यते, ब्रह्मादिशब्दवत् ब्रह्मस्वरूपे रूढ्यभावात्; \\* तन्नामरूपाभ्यां व्याक्रियतेत्यनेनैव योगविवक्षायाः स्पष्टत्वाच्च ।  \nअतः इदमर्थस्यैव प्रलयकाले नामरूपव्याकरणनिवृत्तिमात्रं विवक्षितम् ।  \nइदमर्थश्चिदचिदात्मकः प्रत्यक्षादिसिद्धः, स एव कदाचित् सूक्ष्मावस्थाप्राप्त्या व्यष्टिसमष्टिरूपविकाररहित इत्युक्तं भवति ।  \nएवं स्थिते प्रलयदशायामपि सूक्ष्मयोश्चिदचिद्वस्तुनोः सद्भाव उक्तो भवति ।  \nतर्हि ब्रह्मणस्तत्र कथं प्रसङ्ग इति चेत्; \\* तम एकीभवतीत्यादिप्रतिपन्नस्य सूक्ष्मतमसोऽपि \\*यस्य तमश्शरीरमित्यादिभिः ब्रह्मशरीरत्वप्रतीतेः कारणवाक्यान्तरेषु ब्रह्मावस्थानप्रतीतेश्च अव्याकृतशब्द एवाव्याकृतचिदचिद्विशिष्ट ब्रह्मपर इति निश्चीयते ।  \nएवम् \\* असद्वा इदमग्न आसीत्, \\* असदेवेदमग्न आसीत्, इत्यत्राप्यसच्छब्देन स्थूलाकारप्रध्वंसायमानसूक्ष्माकारविशिष्टचिदचिच्छरीरकं ब्रह्माभिधीयते, नतु केवलं ब्रह्म, असत्त्वविरोधात् ।  \nनापि प्रागभावमात्रम्, \\* तदसदेव सन्मनोऽकुरुत स्यामिति, \\*तदात्मानँ स्वयमकुरुतेत्यादिवाक्यशेषविरोधात् ।  \nसूत्रितं च \\*सद्धपदेशान्नेति चेन्न धर्मान्तरेण वाक्यशेषाद्युक्तेश्शब्दान्तराच्चेति ।  \nअत एव \\* तदात्मानँ स्वयमकुरुतेत्यत्रापि नात्मशब्दो ब्रह्मस्वरूपमात्रविषयः, असच्छब्दनिर्दिष्टसूक्ष्मद्रव्यविशिष्टविषयत्वात् ।  \nयथा खल्वव्यतिरेकविवक्षया विशेष्ये स्वशब्दपर्यायोऽयमात्मशब्दः, तथा धर्मविशिष्टेऽपि विशिष्टव्यतिरेकविवक्षया तत्प्रयोगे युज्यते ।  \nअत एव हि शरीरविषयेऽप्यात्मानमवलोकयतीत्यादिरभियुक्तानां प्रयोगः ।  \nन चात्र भ्रमो निदानम्, परिशुद्धात्मवेदिभिरपि तथा प्रयोगात् ।  \nनच तत्रोपचारः, निमित्तैक्ये संभवति तत्कल्पनानुपपत्तेः ।  \n\nअस्तु वा ब्रह्मस्वरूपवाची तत्रात्मशब्दः, तथापि वैशिष्ट्यं दुस्त्यजम्, यथा भगवान् श्वेत इत्यत्र विग्रहद्वारा सिध्यति, तथाऽत्रापि \\*अकुरुतेत्यादिसामार्थ्याच्छरीरद्वारेति सिध्यत्वेव ।  \nअतः \\* ब्रह्म वनमित्यादिनोपादानत्वोद्देशोऽपि विशिष्टविषयः ।  \nमृत्तत्कार्यदृष्टान्तादिकं च विशिष्टप्रदर्शनार्थमेवेति न ततोऽपि विरोधः ।  \nएवं च सति ब्रह्मस्वरूपवाचिब्रह्मात्मादिशब्दैः कारणनिर्देशेऽपि निर्विकारश्रुत्यन्यथानुपपत्त्या विशिष्टस्योपादानत्वं कल्प्यताम् ।  \nयद्वा वाक्यशेषशाखान्तरादि सिद्धानुप्रवेशसर्वशरीरत्वादिवशेनात्रापि इदमिति निर्दिष्टस्य अग्र इति निर्दिश्यमानकालविशेषोप लक्षितसूक्ष्मावस्थस्य तदानीमब्रह्मात्मकत्वप्रतिक्षेपाय ब्रह्मादिसब्दसमानाधिकरणनिर्देश इति सिध्यतीति न स्वरूपपरिणामवादस्य विवर्तवादस्य वा कश्चिदवकाशो दृश्यते ।  \nयत्तु समस्तभेदरहितस्यैकस्यैव कारणवाक्ये अवधारणात् तद्विरुद्धं विशेषणकल्पनमित्यादि; तदपि   \nस्वपक्षपरामृश्योक्तम्, प्रलयदशायामपि अविद्यायाः सूक्ष्मोपाधेः शक्तेर्वा ब्रह्मसम्बन्धित्वेन त्वया त्वदासन्नैश्च स्वीकारात् ।  \nवयं तु वाक्यान्तरानुसारेण निर्विकारनिरवद्यश्रुतिविरोधपरिहारार्थं च प्रपञ्चोपादानभूतब्रह्मविशेषणं तच्छरीरमित्यनुमन्यामह इति विशेषः ।  \nअविद्यामिथ्यात्वपक्षे अवधारणमसङ्कुचितमिति चेन्न; अग्र इत्यादिवैयर्थ्यस्य सद्विद्यानिरूपणे स्थापनात् ।  \n\nकिंच, ब्रह्मात्मादिशब्देषु स्वरूपरेष्वपि वैशिष्ट्यलाभो दर्शितः ।  \nसच्छब्दं तु विमृशामः-इदमग्ने सदेवासीदिति इदमर्थसत्ताविधिपरे वाक्ये न तावत्सच्छब्देन ब्रह्मस्वरूपमात्रं प्रतिपाद्यम्, अनन्तरवाक्यविरोधात्; अनन्तरमेव हि \\* तद्धैक आहुस्सदेवेदमग्र आसीदिति ।  \nतत्र \\* कुतस्तु खल्लु सोम्यैवं स्यात्....कथमसतः सज्जायेतेति सत्त्वेव सौम्येदमग्र आसीदित्युच्यते ।  \nअत्र हि कार्यद्रव्यस्य पूर्वमविद्यमानत्वपक्षः प्रतिक्षिप्यते, न पुनरब्रह्मात्मकत्वपक्षः ।  \nतथा सति \\* कथमसतः सज्जायेतेति लोकदृष्ट्या व्याप्तिप्रदर्शनायोगात् ।  \nअतः\\* सदेवेत्यत्र वाक्ये प्रपञ्चस्यैव \\* बहु स्यामिति वक्ष्यमाणबहुत्वावच्छिन्नसत्ताप्रतिपक्षभूतैकत्वावच्छिन्नसत्तायोग एव प्रतिपाद्यते ।  \nअतो ब्रह्मैवात्र मृग्यं न तु सूक्ष्मचिदचिद्वस्तुसद्भावः ।  \nननु सच्छब्दनिर्दिष्टस्यैव \\* बहु स्यामिति, \\* तदैक्षत बहु स्यामिति बहुभवनसङ्कल्परूपेक्षणश्रवणात्, अचेतने प्रतिसंहृतकरणग्रामे चेतनेऽप्ययोगात्, उत्तरत्र सर्वत्र \\* सन्मूलाः सोम्येमास्सर्वाः   \nप्रजास्सदायतनास्सत्प्रतिष्ठाः, \\* सता सोम्य तदा संपन्नो भवति, \\* सति संपद्य न विदुरित्यादिषु सच्छब्दस्य नामवत्प्रयोगाच्च \\* सदेव सोम्येत्यत्रापि सच्छब्देनानवच्छिन्नसत्ताविशिष्टब्रह्मस्वरूपमेव विवक्षितमिति चेत्; सत्यम्, तथापि पूर्वोक्तानुपपत्त्या स्वरूपमात्रविषयत्वासंभवेऽनुपपत्त्यन्तरेण ब्रह्मस्वरूपपरत्वे चावश्यंभाविनि अगत्या श्रुत्यर्थापत्तिबलेन सूक्ष्मचिदचिद्वैशिष्ट्यव्यवहितसत्तावच्छिन्नं ब्रह्मात्र सदिति प्रतिपाद्यत इति निश्चीयते ।  \nतथा सति \\*तद्धेदं तर्ह्यव्याकृतमासीत्तन्नामरूपाभ्यां व्याक्रियत, \\* आत्मा वा इदमेक एवाग्र आसीदित्यादिश्रुतिभिरपि सङ्गतिः सिध्यति ।  \n\nअस्तु वा \\*सदेव सोम्येदमग्न आसीदित्यत्र सच्छब्देन ब्रह्मस्वरूपनिर्देशः, तथापि \\* तद्धैक आहुरित्यादिना असत्कार्यवादप्रतिक्षेपात्, कार्यद्रव्यस्त पूर्वं विद्यमानत्वप्रतीतेः, तद्विशिष्टं ब्रह्मैवात्र सच्छब्दार्थ इति शक्यतेऽवगन्तुम् ।  \nअत एव \\* शरीरिभूतपरमात्माभिधायिभिः सद्ब्रह्मादिशब्दैरिति भाष्यमपि सुघटितम् ।  \nन चात्र शक्तिद्वयकल्पनागौरवम्, विशिष्टपरत्वे पर्यवसानेन ब्रह्मणि सच्छब्दवृत्तेः; स्वरूपपरत्वे तु श्रुता (त्य) र्थापत्त्या शाखान्तरानुसारेण वा चिदचिद्वैशिष्ट्यस्यापि क्रोडीकारोपपत्तेः ।  \nनचात्र लक्षणा दोषः, तथापि सर्वशब्दलक्षणापक्षादस्यैवोपादेयतमत्वात् ।  \nयः पुनः सर्वपदार्थानुवृत्तसत्तामात्रमेवात्र सच्छब्दार्थः, स एव च ब्रह्मेत्याह; तत्पक्षे तु सकलश्रुतिस्मृतिन्यायविरोधः, प्रपञ्चमिथ्यात्वप्रसञ्जकाभावेनाप्रकृतत्वात्; इदानीं तत्रोदास्महे ।  \nतत्रापि हि प्रपञ्चस्यैव सत्त्वं प्रतीयमानं कार्यदशायां कारणदशायां च दशाद्वयविषयसच्छब्दद्वयेन प्रतिष्ठितं भवति ।  \n\nकिंच यदिदं विशिष्टस्योपादानत्वं श्रौतं कल्पितं वेति; तत्र भवन्तमपि पृच्छामः, अविद्या विशिष्टस्योपादानत्वं श्रौतं कल्पितं वेति ।  \nन प्रथमः, सद्ब्रह्मादिशब्देष्वविद्यासौरभस्याप्यनाघ्राणात् ।  \nनाप्युत्तरः, कल्पकाभावादेरविशेषात् ।  \nतत्सद्भावेऽपि प्रत्यक्षादिसमस्तप्रमाणप्रत्यनीक दुर्घटिताभिमतार्थक्लृप्तेरपि सहृदयसंवादिसमीचीन प्रक्रियाकल्पनस्योपन्नत्वात् ।  \nमृद्घटादिदृष्टान्तेन स्वरूपोपादनानत्वप्रतिपादनसङ्गतं तु यदि भास्करादयः श्रृणुयुः तदा ते प्रथम प्रतीतनिर्विकारतादिमात्रव्याघातरक्षण कल्पितव्याघात क्षतिशतविशरारुणा भवन्मतेन नन्देयुः ।  \nनन्वविद्याविशिष्टं ब्रह्मास्माकं जगदुपादानम्; भवतां तु सूक्ष्मप्रकृतिपुरुषविशिष्टमिति व्यवहितविकारा श्रयत्वाविशेषादावयोः को विशेष इति; अहो महदिदमवधानम्, यत्प्रत्यक्षादिप्रमाणगण दृढावधारितचिदचिदात्मक प्रपञ्चबाधाबाधाभ्यामावयोर्विशेषः प्रदर्शित इति ।  \nनन्वेवमपि व्यवहितोपादान प्रतिपादन प्रयासमुत्सृज्य प्रपञ्चसत्यत्ववृथाग्रहानुरूपे स्वारसिके स्वरूपोपादानपक्षे स्थीयतामिति चेत्; मैवम्, सर्वतादात्म्ये समस्तविकारावद्याश्रयत्वावश्यंभावेन निर्विकारनिरवद्यत्व श्रुतिविरोधस्य दुष्परिहरत्वात् ।  \nस्वारस्यमपि मरीचिकासलिलकल्पम् ।  \nतथा हि-तत्र भास्करमतं तावत्पृच्छामः, ब्रह्मस्वरूपमेव परिणमतीत्यत्र किमीश्वरो ब्रह्मशब्दवाच्यः? उत तदंशभूतः सूक्ष्मोऽचिदुपाधिः? उत समुदायः? उत तदुभयानुवृत्तसद्द्रव्यमात्रम्? यद्वा ब्रह्मधर्मभूतः शक्तिविशेष एवेति ।  \nव्वतिरेकादिपक्षस्त्वत्यन्तदूरस्थतथा नोपक्षिप्यते ।  \nतत्र तावन्न प्रथमः, ईश्वरांशस्य विकारानभ्युपगमात् ।  \nन द्वितीयः, ब्रह्मोपादानत्व प्रहाण प्रसङ्गात् ।  \nन तृतीयः, समुदायस्य समुदायिभ्यां भिन्नत्वे सति न ब्रह्मोपादानत्वसिद्धिः, अभिन्नत्वे पक्षद्वयोक्तदूषणस्य पुनरुन्मज्जनम् ।  \nचतुर्थेऽपि पक्षे सन्मात्रस्य सर्वतादात्म्ये चेतनाचेतनात्मक विश्वप्रपञ्चस्थदोषाधारत्वेन तदात्मकस्य ब्रह्मणो निर्दोषत्वश्रुतिविरोधः ।  \nपञ्चमस्तु पक्षः परिशिष्यते ।  \nतत्रापि शक्तेः ब्रह्माव्यतिरेके पुनः स एव श्रुतिविरोधः ।  \nव्यतिरेके ब्रह्मोपादानत्वभङ्गप्रसङ्गः ।  \nव्यतिरेकाव्यतिरेकपक्षस्तु दुःस्थत्वादेव   \nदूरपरिहरणीयः ।  \nस्वाभाविकभेदाभेदवादश्च सर्वलोकविरुद्धत्वात् दुर्विचारमूल एव ।  \nतेन पक्षद्वयप्रतिक्षेपे मृषावादः परिशिष्यते ।  \nसोऽपि स्वतः प्रतिक्षेप्य एव, प्रस्फुटदोषसङ्करविघटितत्वात् ।  \nअवस्थान्तरयोगित्वमुपादानत्व मुच्यते ।  \nमृत्पिण्डघटदृष्टान्तस्तत्रैव ह्युपपद्यते ।  \nसर्पभूरन्घ्रमालादिरूपावस्थान्तरान्वयः ।  \nरज्जौ न विद्यते तस्मान्नोपादानत्वमिष्यते ।  \nइत्थमध्यस्त विश्वस्य ब्रह्मोपादानभाषणम् ।  \nलोकवेदविरुद्धत्वात्स्वयमेव निरुध्यते ।  \nअतः उपादानत्वानुपपत्तिरद्वैतवादिन एवेति ।।  \n।।इति शतदूषण्यां ब्रह्मोपादनत्वान्यथानुपपत्ति भङ्गवादः त्रिपञ्चाशः ।।53।।"
              },
              {
                "author": "Nrisimharaja",
                "commentary": "53 ---"
              }
            ]
          },
          {
            "verse_number": 54,
            "original_text": "54 मायोपादानत्वान्यथानुपपत्तिभङ्गवादः",
            "commentaries": [
              {
                "author": "Vedanta Desika (original text)",
                "commentary": "54 ---\n \n  \"54 मायोपादानत्वान्यथानुपपत्तिभङ्गवादः\" \n।।अथ मायोपादनत्वान्यथानुपपत्तिभङ्गवादः चतुःपञ्चाशः ।।54।।  \nयत्प्रपत्तिं विना सर्वैर्यस्य माया दुरत्यया ।  \nधनञ्जयरथोत्तंसं तत्प्रपद्ये परं महः ।।  \nयदुच्यते -\\* मायां तु प्रकृतिं विद्यादिति विश्वस्य मायोपादानकत्वश्रवणात्, मायाशब्दस्य च मिथ्यार्थत्वात् मिथ्योपादानकस्य च सत्यत्वायोगाद्विश्वमिथ्यात्वं सिद्धमिति; तदपि स्तनन्धयकथितम् ।  \nतत्र तावत् श्रुतौ वचनव्यक्तिर्विपर्यासिता ।  \nनहि तत्र   \nप्रकृत्यनुवादेन मिथ्यात्वं विधीयते, अपि तु मायानुवादेन प्रकृतित्वम् ।  \nतुशब्दोऽपि तस्यैवानुकूलः ।  \nपूर्वस्मिन्वाक्ये \\*अस्मान्मायी सृजते विश्वमेतत्तस्मिंश्चान्यो मायया सन्निरुद्धः इति प्रसक्तयोर्मायामायिशब्दयोरर्थमविदुषस्तज्ज्ञानोपजननायैव हि \\* मायां तु प्रकृतिं विद्यान्मायिनं तु महेश्वरमित्युच्यते ।  \nअतो मायेत्युक्ता सा जगदुपादानतयोपनिषत्प्रसिद्धा प्रकृतिरेव ।  \nयश्च मायीति निर्दिष्टः स च प्रकृत्यधिष्ठाता चिदचिच्छरीरको महेश्वर एवेति वचनव्यक्तिः ।  \nस्ववाक्येऽपि यच्छब्दाद्यभावेऽपि   \nप्रथमचरमभावेनोद्देश्योपादेयव्यवस्था सिद्धा ।  \nतथा ह्याहुः -\\*यद्वृत्त(च्छब्द)योगः प्राथम्यमित्याद्युद्देश्यलक्षणमिति ।  \nअस्तेववं वचनव्यक्तिः, तथाऽपि प्रकृतेर्मायाशब्द वाच्यत्वसिद्धेर्मिथ्यात्वमपि सिध्यतीति चेन्न; मायाशब्दस्य मिथ्यार्थपरत्वेऽप्युपचारतोऽपि तत्र तत्प्रयोगसंभवेन वाच्यत्वनिर्णयासिद्धेः ।  \nनहि प्रकृतिर्मायाशब्दवाच्येति श्रुत्यर्थः, अपि तु अत्र मायाशब्देन प्रकृतिर्विवक्षितेति ।  \nतथाऽपि मुख्यार्थे बाधकभावादुपचारवृत्तिरत्रानुचितेति चेन्न; प्रकृतित्वान्यथानुपपत्त्यैव बाधात् ।  \nकारणसत्यत्वं च बहुशो मृद्दृष्टान्तादिभिर्निदर्शितम् ।  \n\\* अचेतनापरार्ता च नित्या सततविक्रिया ।  \n\\*   \nगौरनाद्यन्तवती सा जनित्री भूतभाविनी इत्यादिभिः प्रकृतिनित्यत्वसिद्धेश्च तन्मिथ्यात्वं निरस्तम् ।  \nसत्यत्वेऽपि केन मिथ्यात्वोपचारः किमर्थश्चेति चेत्; अस्थिरतरभोगप्रसाधकत्वेन स्वप्नार्थतुल्यतया जिहासितत्वज्ञापनार्थ इति मन्वीथाः ।  \nन च मायाशब्दो मिथ्यार्थवाची, विचित्रसृष्टयुपकरणभूतार्थाभिधायित्वात् ।  \nसर्वप्रयोगानुगतनिमित्तसंभवे नानारूपार्थोपादानस्य निरस्तत्वात् ।  \nनच मिथ्यार्थेष्वेव तत्प्रयोगः येन तत्रैव तच्छक्तिः कल्प्येत, अपि तु सत्येष्वपि; यथा \\* यावन्तः पांसवो भूमेस्संख्याता देवमाययेति ।  \nन हि मिथ्याभूतस्य कस्यचित्संख्यानकरणत्वं प्रतीमः ।  \n\\*माया वयुनं ज्ञानमिति नैघण्टुकानुसारात् अर्थौचित्याच्च ज्ञानविषयत्वमेव तत्रोचितम् ।  \nतथा \\* माया सततं वेत्ति प्राणिनां तु शुभाशुभमिति च ।  \nतथा \\*तेन मायासहस्रं तच्छम्बरस्याशुगामिना ।  \nबालस्य रक्षता देहमेकैकश्येन सूदितम् ।। इति ।  \nनहि मिथ्याभूतस्य कस्यचिच्छस्त्रच्छेद्यत्वम्; अपि तु तत्त्वोपदेशादेव तन्निवृत्तिः ।  \nतथाऽप्यनेकशक्तिकल्पनायां गौरवात्तत्रौपचारिकोऽयं प्रयोग इति चेन्न; विपर्यासस्य दुर्वारत्वात् ।  \nप्रसिद्धिकर्षान्मिथ्यात्वे(र्थे) शक्तिरङ्गीक्रियत इति चेन्न; मिथ्यापर्यायत्वेन मायाशब्दस्यप्रसिद्धेरेवाभावात् ।  \nन हि स्वदृग्दोषादिमात्रमूलभ्रमविषयेषु शुक्तिरजतरज्जुसर्पादिषु मिथ्याशब्दप्रयोगविषयेष्वपि क्वचित् कदाचिदपि मायाशब्दप्रयोगो दृष्टचरः ।  \nअतो यत्रेन्द्रजालादिमूलभ्रान्तिविषयेषु मायाशब्दप्रयोगः तत्रापि मिथ्यात्वमन्तरेण निबन्धनान्तरमस्तीति निश्चीयते ।  \nतच्च किमिति निरूप्यमाणेऽप्यैन्द्रजालिकवदिन्द्रजिदादौ मायाविशब्दप्रयोगात् तत्र चालीकत्वस्याविवक्षितत्वात् सत्यस्य वाऽसत्यस्य वा विचित्रार्थस्य सृष्टौ प्रकाशने वा सामर्थ्यवानित्येव मायाविशब्दार्थः ।  \nतच्च सामर्थ्यं सत्यो मन्त्रौषधादिरेव, तदनुबन्ध्यतीन्द्रियशक्तिविशेषो वा ।  \nततश्च मायाजन्यज्ञानविषयतया मिथ्याभूतेष्वप्यर्थेषु लक्षणया मायाशब्दप्रयोग उपपद्यते ।  \nमायोत्थज्ञानवेद्येऽर्थे युक्ता मायेति लक्षणा ।  \nमिथ्यासम्बन्धरहिते नास्त्रादौ सत्यकारणे ।। नहि पर्वतसमुद्रपावकादिहेतुष्वस्त्रविशेषेषु, मिथअयासम्बन्दघन्धरहितेषु मायाशब्दोपचारस्संभवति ।  \nमिथ्यार्थसादृश्यात् तत्र गौणोऽयं प्रयोग इति चेन्न; विपरिवर्तप्रसङ्गस्य प्रागेवोक्तत्वात् ।  \nलक्षणापेक्षया गौणवृत्तेर्जघन्यत्वाच्च ।  \nमुख्यलक्षणावृत्तिभ्यां प्रयोगनिर्वाहे संभवति मुख्यगौणवृत्तिभ्यां निर्वाहस्यानुचितत्वात् ।  \nअतो विचित्रसृष्ट्युपकरणभूतार्थ विशेष एव मायाशब्दशक्तिः ।  \n\nनन्वेवमपि सर्वप्रयोगानुगतं निमित्तं न सिध्यति, \\* मेघोदयस्सागरसन्निवृत्तिः इत्यारभ्य\\* विष्णोर्विचित्राः प्रभवन्ति मायाः इति   \nप्रयुज्यते ।  \nतथा \\*देवमायेव निर्मिता, \\*संख्याता देवमायया, \\* मायया सततं वेत्तीत्यादिषु निर्दिष्टनिमित्तासिद्धेरिति चेन्न; आद्ययोर्मायाकार्यतया लक्षणयाऽपि प्रयोगोपपत्तेः ।  \nमुख्यत्वेऽपि तत्र न दोषः, मेघोदयादीनामपि विचित्रवर्षादिस्रष्टुरीश्वरस्य तत्तत्सृष्ट्युपकरणत्वाविशेषात् ।  \n\\* देवमायेव निर्मितेत्यत्रापि स्त्रीरूपेण परिणता देवानां मायेत्यर्थः ।  \nन चात्र कस्यचिदपि शब्दस्य लक्षणा, अभूतोपमामात्रस्य विवक्षितत्वात् ।  \n\\* संख्याता देवमाययेत्यत्र तु निघण्ट्वनुसारादौचित्याच्च ज्ञानमेव विवक्षितम् ।  \nतथाऽपि घटज्ञानमित्यादिषु घटमायेति प्रयोगादर्शनादाश्चर्यावहत्वमात्रेण तत्र मायात्वोक्तिः ।  \nनैघण्टुकाश्च शक्तिविषयमनादृत्य प्रयोगविषयमात्रं संगृह्णन्तीति बहुलमुपलभ्यते ।  \nसंभवति चास्मदुक्तं मुख्यनिमित्तमत्रापि, इतराशक्याश्चर्यतरभूमि पांसुसंख्यानसर्वप्राणिशुभाशुभविवेकादिहेतुत्वात् ।  \nअस्तु वा ज्ञानपर्यायत्वं क्वचिन्मायाशब्दस्य, तथाऽपि तद्व्यतिरिक्तविषयेषु पूर्वोक्तमेव निमित्तम् ।  \nन हि गत्यभावात् क्वचिच्छक्तिभेदकल्पनेत्यत्रापि तथा क्लृप्तिः, गौर्वाहीक इत्यत्रापि शक्त्यन्तरक्लृप्तिप्रसङ्गात् ।  \nकिंच मिथ्यारूपमायोपादानत्वेऽपि तदुत्पन्नमात्रस्य प्रपञ्चस्य मिथ्यात्वं न सिध्यति, न विलक्षणाधिकरणन्यायेन विलक्षणादपि विलक्षणकार्योत्पत्तिसंभवात् ।  \nअसत्यात्सत्योत्पत्तेर्युष्माभिरेव स्वीकारात् ।  \nअसत्यस्य सत्यनिमित्तत्वमात्रमुदाह्रियते, न तु सत्योपादानत्वमिति चेन्न; तुल्यन्यायत्वात् ।  \nन ह्यस्ति राजशासनं मिथ्याभूतेन निमित्तेनैव   \nभाव्यं न तूपादानेनेति ।  \nउपादानोपादेययोस्तादात्म्यादुपादानस्य मिथ्यात्वे कार्यस्य सत्यत्वे च सत्यमिथ्यात्वयोरेकताप्रसक्तिरिति चेन्न; उपादानत्वोपादेयत्वादिवत्सत्यत्वमिथ्यात्वयोः क्रमेणाविरोधात् ।  \nनन्वेकस्य पूर्वापरीभूतावस्थाभेदवत्त्वमुपपन्नम्, एतावता कथं स्वरूपतो मिथ्याभूतमुत्तरस्मिन् काले सत्यं भवेदिति चेन्न; पूर्वस्मिन्   \nकाले स्वरूपेणास्त एव द्रव्यस्यावस्थाविशेषस्येवोत्तरकाले सत्त्ववदविरोधात् ।  \nतयोरुत्तरकालवर्तित्वेन सत्त्वं पूर्वकालेऽप्यस्तीति चेन्न; तस्य तत्कालेऽपि प्रामाणिकत्वमात्रस्यात्रापि समानत्वात् ।  \nतत्कालसंसर्गविवक्षायां विरोधात् ।  \nअतः उपादानमिथ्यात्वे श्रुतिसिद्धेऽपि न कार्यमिथ्यात्वसिद्धिः ।  \nउपादानसत्यत्वमेव च सद्विद्याष्वसत्कार्यवादनिरासपूर्वकं \\*मृत्तिकेत्येव सत्यमिति \\*सन्मूलस्सोम्येमा इत्यादिभिरभिधीयते ।  \nएवमुपादानमिथ्यात्वेऽपि कार्यसत्यत्वाविरोधोपपादनन्यायेन कार्यमिथ्यात्वेऽप्युपादानसत्यत्वाविरोधोऽप्युपपादित एवेति मिथ्याभूतस्य मिथ्याभूतमेवोपादानं भवितुमर्हतीत्यनिर्वचनीयाज्ञानकल्पनमपि निरस्तमति ।।  \n।।इति शतदूषण्यां मायोपादानत्वान्यथानुपपत्तिभङ्गवादः चतुः पञ्चाशः ।।54।।"
              },
              {
                "author": "Nrisimharaja",
                "commentary": "54 ---"
              }
            ]
          },
          {
            "verse_number": 55,
            "original_text": "55 कार्यान्यथानुपपत्तिभङ्गवादः",
            "commentaries": [
              {
                "author": "Vedanta Desika (original text)",
                "commentary": "55 ---\n \n  \"55 कार्यान्यथानुपपत्तिभङ्गवादः\" \n।।अथ कार्यान्यथानुपपत्तिभङ्गवादः पञ्चपञ्चाशः ।।55।।  \nबालः क्रीडनकैरिव स्थिरचरैः स्वेनैव निर्वर्तितैस्सङ्कल्पैकवशंवदो विहरति ब्रह्मादिभिर्जन्तुभिः ।  \n\nजिज्ञास्याय मुमुक्षतामिह पुनः प्राप्याय मुक्तात्मनां लक्ष्मीकोस्तुभलक्ष्मणे नम इदं तस्मै परब्रह्मणे ।।  \nयदाहुः - प्रत्यक्षमिदं श्रुत्यादिसिद्धं च सर्वं कार्यं मिथ्यैव, विकल्पासहत्वात् ।  \nतथा हि -किं कारणेन कार्यं सम्बद्धमारभ्यते, उतासम्बद्धम्? आद्ये सम्बन्धाश्रयतया द्वयोरपि सत्त्वाविशेषात्सव्येतरविषाणयोरिव किं कस्य कारणं कार्यं वा? असंबद्धत्वे तु असंबन्धाविशेषात् सर्वं सर्वस्य कारणं भवेत् न वा किंचित् कस्यचित् ।  \nतथाऽभिव्यक्तिवादिभिरुक्तम् \\* असत्त्वान्नास्ति सम्बन्धः कारणैस्सत्त्वसङ्गिभिः ।  \nअसंबद्धस्य चोत्पत्तिमिच्छतो न व्यवस्थितिः ।। इति ।  \nतथा कार्यं कारणाद्भिन्नमभिन्नं वा? पूर्वत्र भिन्नत्वाविशेषात् सर्वं सर्वतः स्यात्; न वा कुतश्चित् ।  \nउत्तरत्रात्माश्रयप्रसङ्गः ।  \nनियतपूर्वसत्कारणं नियतोत्तरसत्कार्यमिति विभजसे, तथा च स्वप्रागभावकाले स्वयमेव नास्तीति कथं ब्रूयाः? तथा विकृतादविकृताद्वा उपादानात् कार्योत्पत्तिः? पूर्वत्रापि विकृतिरपि विकृतादविकृताद्वेति विकल्पेनानवस्था ।  \nउत्तरत्राविकृतत्वाविशेषात् यावदुपादानसत्त्वमुपादेयारम्भप्रसङ्गः ।  \nसहकारिसंबन्धादिति चेन्न; तत्सम्बन्धोत्पत्तिरपि विकृतस्य वा अविकृतस्य वेति विकल्पदुःस्थत्वात् ।  \nअस्तु च विकृतं कार्यारम्भकम् ।  \nतत्र किं रुचकादिविकृतिविशिष्टं हेमादि स्वस्तिकारम्भकम्? उत रुचकादिमात्रम्? अथ हेमादिमात्रमिति ।  \nनाद्यः, स्वस्तिके रुचकादिविकृतिविशिष्टहेमानुपलम्भात् ।  \nअत एव न द्वितीयः, हेमानुवृत्तिदर्शनविरोधाच्च ।  \nनच तृतीयः, आरम्भकहेमातिरिक्तादर्शनात्, तत्प्रत्यभिज्ञानाच्च ।  \nवदन्ति हि स्वस्तिकमपि तदेवेदं हेमेति ।  \nन च व्यवस्थितबुद्धिशब्दसंख्यापरिमाणकार्यकारण कालादिभेदात्पिण्ड घटयोर्नष्टत्वानष्टत्वभेदात्कारकव्यापार वैयर्थ्यप्रसङ्गान्नित्यानित्य विभागानुपपत्तिप्रसङ्गाच्च कारणातिरिक्तकार्यसिद्धिरिति वाच्यम्; रज्जवाद्यधिष्ठानसर्पभूदलनाम्बुधारादिबुद्धिशब्दान्तरादिभिरनैकान्तिकत्वात् ।  \nन चाबाधितत्वे सतीति विशेष्टव्यम्; विशेषणासिद्धेः; प्रत्युत तन्निषेधात् -विगीता बुद्धिशब्दान्तरादयो भ्रान्तिसिद्धभेदावलम्बनाः, दुर्निरूपबुद्धिशब्दान्तरादित्वात्,   \nकम्बुकलधौतबुद्धिशब्दान्तरादिवत्; मध्येऽप्यसत् कार्यम्, आद्यन्तयोरसत्त्वात्, शुक्तिकारजतवत्; विवादगोचरोभेदव्यवहारः स्वविषयसर्वभेदानुगतैकवस्तुमात्रावलम्बनः, भेदव्यवहारत्वात्, रज्जवादिविषयसर्पभूदलनादिभेदव्यवहारवदित्यादिभिः ।  \nन चैषां प्रत्यक्षबाधः, तर्कानुगृहीतानुमानात्तस्य दुर्बलत्वात् ।  \nअन्यथा ज्वालैक्यप्रत्यक्षविजयप्रसङ्गात् ।  \n\nकिंच यदि कारणे पूर्वं कार्यमसत्, कथं तेन जनयितुं शक्यम्? न हि प्रलयोदकावसिक्तेष्वपि प्रस्तरेषु अङ्कुराः प्ररोहन्ति ।  \nन च पीते विश्वकर्मणाऽपि नीलमुत्कीर्यते ।  \nअथ पूर्वमेव तत्र सत्, सिद्धत्वादेव न साध्यं स्यात् ।  \nतत एव कारकव्यापारनैरर्थ्यं च ।  \nव्यङ्ग्यत्वमस्त्विति चेन्न; व्यक्तिसदसद्भावयोरप्यनुयोगावतारात् ।  \nव्यक्तेरपि व्यङ्ग्यत्वेऽनवस्थानात्, नित्यव्यक्तत्वे घटादेरपि नित्यव्यक्तिप्रसङ्गात् ।  \nकिंच भावादभावाद्वा घटाद्युत्पत्तिः? नाद्यः, अनुपमृदितात्पिण्डादेर्घटाद्युत्पत्त्यदर्शनात् ।  \nन द्वितीयः, घटादेरप्यभावात्मकत्वप्रसङ्गात् ।  \nएवमन्येऽपि परश्शता विकल्पास्सुलभाः ।  \n\nएवं जन्मनि निरस्ते विनाशोऽपि निरस्त एव, तुल्यन्यायत्वात् ।  \nसदसद्व्यावृत्तविनाशोपलब्ध्ययोगाच तदुभयकोटिविलक्षणतया मिथ्यात्वं स्वध्यवसानम् ।  \nस्मरन्ति च \\*अनाशी परमार्थश्च प्राज्ञैरभ्युपगम्यते ।  \nतत्तु नाशि न सन्देहो नाशिद्रव्योपपादितम् ।। इति ।  \n\\* यच्चान्यथात्वं द्विज याति भूयो न तत्तथा तत्र कुतो हि तत्त्वम् ।। इति च ।  \nश्रुतिश्च तदुपबंृहिता \\*वाचारम्भणं   \nविकारो नामधेयमित्यादिका ।  \nनच \\*मृत्तिकेत्येव सत्यमित्यादिना ब्रह्मव्यतिरिक्तस्य कार्यभूतस्यापि मृत्तिकादिद्रव्यस्य   \nसत्यत्वमिह कण्ठोक्तमिति भ्रमितव्यम्, भिक्षुपादप्रसरणन्यायेन व्यावहारिकसत्यत्वानुपमर्देंन घटादिमिथ्यात्वप्रतिपादने तात्पर्यात् ।  \nअन्यथा दार्ष्टान्तिकप्रतिकूलत्वप्रसङ्गात् ।  \nमृत्तिकातिरेकितद्विकारमिथ्यात्ववन्मूलकारणातिरेकिमृत्तिकादिसमस्तसद्विकारमिथ्यात्वे हि वाक्यतात्पर्यम् ।  \nएतेन \\* प्राणा वै सत्यमिति श्रुत्यन्तरमपि निर्व्यूढम् ।  \nतत्रापि हि \\* अथ नामधेयं सत्यस्य सत्यं प्राणा वै सत्यं तेषामेष सत्यमिति पूवोत्तरवाक्यांशपरामर्शेन मध्यगतप्राणविषयसत्यतोक्तिः व्यावहारिकीं सत्यतामभिसन्धायेति गम्यते ।  \nतदेवं श्रुतिस्मृत्यनुमानतर्कैः सिद्धं कार्यमिथ्यात्वम् ।  \nनश्वरत्वाच्च जगतो मिथ्यात्वं निषुणधियां स्वध्यवसानमिति ।  \n\nतत्र ब्रूमः - यदुक्तं कारणेन कार्यं सम्बद्धमारभ्यते उतासम्बद्धमिति, तत्रासम्बद्धमित्येव पक्षः ।  \nनहि कारणानां मिथस्सम्बन्धमन्तरेण कार्येणापि सह सम्बन्धः कार्योत्पत्त्यसङ्गतया दृष्टचरः, येन तदङ्गीकुर्मः ।  \nयत्तु असंबन्धाविशेषात्सर्वं   \nसर्वस्य कारणं भवेदिति; तत्तदा स्यात्, यद्यसम्बद्धत्वमेव कार्यारम्भप्रयोजकं स्यात् ।  \nनच तदस्ति, तत्तद्वस्तूनां प्रतिनियतशक्तीनां प्रतिनियतकार्यारम्भकत्वस्यान्वयव्यतिरेकसिद्धत्वात् ।  \nयदि कारणानां कार्यसंबन्धोऽपि कार्यारम्भाङ्गभिष्यते, तदाऽनङ्गाङ्गीकारः, अविषयवृत्तित्वं वा, कारणानां परस्परदृष्टस्य संबन्धस्य कार्यें संचरणात्; युक्ताङ्गत्यागो वा, असिद्धत्वेनासंबन्धस्य साध्यतां प्रत्युपयुक्तस्य त्यागादिति ।  \nएतेन भिन्नत्वाभिन्नत्वविकल्पोऽपि निरस्तः,दण्डचक्रादिविलक्षणस्यैव घटादेस्तत्र उत्पत्तिदर्शनात् ।  \nउपादानेऽपि हि कार्यकारणयोरत्यन्तभेद एव दृश्यते ।  \nअवयविवादिनां तु द्रव्ययोरपि ।  \nएवमपि चेदभेदोऽभ्युपगम्येत, तर्हि युक्ताङ्गत्यागः, कार्यकारणभावोपयुक्तस्यैव भेदस्य परित्यागात् ।  \nअयुक्ताङ्गीस्वीकारो वा, तद्विरोधिन एवाभेदस्य स्वीकारादिति ।  \nअन्यथा स्वव्याघातः सार्वभौमः ।  \nएवमुत्तरेष्वपि विवेक्तव्यम् ।  \nयत्तु विकृतादविकृताद्वोपादानात्कार्यारम्भ इति; तत्र विकारशब्देन यत्किंचिदागन्तुकधर्मविवक्षायां विकृतादिति ब्रूमः, सहकारिसम्बन्धोऽपि हि वकार एव ।  \nअथ कार्यरूपेण विकृतत्वं विवक्ष्यते, तदात्वविकृतादिति वदामः; अन्यथा आत्माश्रयप्रसङ्गात् ।  \nयत्तु अविकृतत्वाविशेषात्सर्वदोत्पादकत्वप्रसङ्ग इति, तन्न; अविकृतस्यैव सहकारिचक्रसन्निपातेन कालविशेषनियतकार्यारम्भोपपत्तेः ।  \nयत्तु सहकारिसम्बन्धोऽपि विकृतस्य वाऽविकृतस्य वेति विकल्पितम्, तदपि सहकार्यन्तरसम्बद्धस्यैवेति परिहृतम् ।  \nन चात्रानवस्थादोषः, सिद्धानवस्थारूपत्वात् ।  \nनहि पूर्वं पूर्वं कारणं नास्तीत्युत्तरोत्तरासिद्धिः ।  \nनच पूर्वपूर्वाभावे प्रमाणमस्ति, प्रत्युत कार्यमेव प्रमितं सत् कारणप्रवाहे प्रमाणं भवति ।  \nअन्यथा कार्यानुदयप्रसङ्गात् ।  \nन च नोपलभ्यते कार्यम्; उपलभ्यमानमपि वा किं बाध्यते? सर्वकार्यबाधे स्वप्रवृत्तिविरोधात् ।  \nकतिपयकार्यबाधे त्वबादितकार्यान्तरसद्भावेन कार्यकारणभावमात्रस्यापलपितुमशक्यत्वात् ।  \nअन्ततो बाधस्यापि कार्यत्वेन कर्तुमेवाशक्यत्वप्रसङ्गः ।  \nबाधस्यापि बाधे व्याघातस्स्यादिति ।  \n\nयत्तु रुचकादिविकृतिविशिष्टं हेमादि, रुचकादिमात्रं वा, हेमादिमात्रं वा स्वस्तिकारम्भकमिति विकल्पितम्, तत्रारम्भकमिति किं स्वस्तिकनिर्माणोपयुक्ताकारविशिष्टं विवक्षितम्? उत तदुपयुक्ताकार एव? अथाव रुच (स्वस्ति) काश्रयमात्रमिति; आद्ये रुचकादिविकृतिविशिष्टमिति ब्रूमः ।  \nन च स्वस्तिके रुचकाकाराकारितहेतमानुपलम्भविरोधः, कार्योपयुक्ताकारणां कार्येऽप्यनुवृत्तेरनपेक्षितत्वात् ।  \nतदपेक्षणे चानङ्गाङ्गीकारप्रसङ्गात् ।  \nकेचन कारणाकाराः कार्येऽप्यनुवर्तन्ते, केचित्तु निवर्तन्त   \nइति यथादर्शनमङ्गीकार्यत्वात् ।  \nद्वितीये तु रुचकादिमात्रमिति वदामः ।  \nनच हेमानुवृत्तिदर्शनविरोधः, उक्तोत्तरत्वात् ।  \nकारणदशावच्छेदकाकारनिवृत्ता वप्याश्रयतयोपयुक्तस्य द्रव्यस्य तदाकारविशेषस्य च नाशकाभावादनुवृत्तत्वस्य दुर्निवारत्वात् ।  \nतृतीये तु हेममात्रमित्येव तत्त्वम् ।  \nन चारम्भकहेमातिरिक्तं न दृश्यत इति वाच्यम्; स्वहृदयविसंवादात्; अन्यथा आरम्भकमपि न दृश्यत इति वक्तुं शक्यत्वात् ।  \nअतिरिक्तं तु दृश्यते, तत्किमवयविद्रव्यान्तरम्? उत तदारम्भकतयाऽभिमतावस्थान्तरमात्रम्? उत विवर्तविशेष इत्येवमादिको हि विवादः ।  \nहेमप्रत्यभिज्ञानं तु न स्वस्तिकप्रतीत्यपह्नवक्षमम् ।  \nहेम्न एव स्वस्तिकविशेषितत्वेन प्रत्यभिज्ञोपपत्तेः ।  \nअन्यथा पूर्वानुभूतातिरिक्ताकारमन्तरेण कथं सा प्रत्यभिज्ञा? नह यत्किंचिद्देशकालावस्थादिविशेषमन्तरेण सोऽयमित्युल्लेखः ।  \nअन्यथा स इत्येव वा स्यादयमित्येव वा ।  \nयत्तु बुद्धिशब्दान्तरादौ कारकव्यापारवैयर्थ्यप्रसङ्गे नित्यानित्यविभागानुपपत्तिप्रसङ्गे च रज्ज्वाद्यधिष्ठानसर्पादिकं निदर्शितम्; तदपि देशकालादिप्रतिपन्नोपाधौ बाधाभावादेव परिहृतम् ।  \nबाधकतया अभ्युपगताश्च प्रत्येकं परिह्रियन्त एव ।  \nअत एव दुर्निरूपबुद्धिशब्दान्तरादित्वादिति हेतुरपि निरस्तः ।  \nयत्तु मध्येऽप्यसत् कार्यम्, आद्यन्तयोरनारोपितत्वादिति वक्तुं शक्यत्वात् ।  \nअस्य चोपलम्भानुवर्तित्वेन प्रबलत्वादनेन पूर्वस्य बाध एव वा ।  \nअपि च कार्यमाद्यन्तयोः सदध्यस्तं वा, मध्ये सत्त्वात्   \nमध्येऽध्यस्तत्वाद्वेति सांख्यनयेन त्वन्नयेन वा प्रयोगे किं वक्ष्यसि? उपलम्भविरोधादिकमिति चेत्तुल्यम् ।  \n\nयच्च विवादगोचरो भेदव्यवहारः स्वविषयसर्वभेदानुगतैकवस्तुमात्रालम्बन इति प्रतिज्ञातम्, तत्र किं मृत्पिण्डाद्येकैकोपादानकघटशरावदि भेदव्यवहारमात्रं पक्षीक्रियते? उत सर्पभूदलनादिभेदव्यवहारविलक्षणः सर्वोऽपि? पूर्वत्र श्रुतिनिदर्शितमृत्पिण्डलोहमणिनखनिकृन्तनादि भेदव्यवहारैरनैकान्त्यम्, न हि तत्र मृदादिकमनुवर्तते ।  \nपृथिव्यादिकमनुवर्तत इति चेत्; तदाऽस्तु पृथिव्यादिभेदव्यवहारैः ।  \nअथ तत्रापि प्रकृतिभूताविद्यानुवृत्तिं पश्यसि, तथापि ब्रह्मविद्ययोः भेदव्यवहारेणानैकान्त्यं दुस्त्यजम् ।  \nन हि ब्रह्मविद्यानुगतं वस्त्वन्तरमिष्यते ।  \nन च ब्रह्मैवोभयत्रानुवर्तते, ब्रह्मणि ब्रह्माध्यासानभ्युपगमात्, ब्रह्मभेदानभ्युपगमाच्च ।  \nअभ्युपगमे च तद्भेदव्यवहारेण तदेव स्यात् ।  \nएतेनोत्तरः कल्पोऽपि दत्तोतरः ।  \nब्रह्माविद्याभेदस्यापि पक्षीकारे बाधात्, तद्बहिष्कारे तु तेनैवानैकान्त्यादिति ।  \nकिंच, वस्तुमात्रावलम्बन इति वक्तुं न शक्यते ।  \nआरोपितस्यापि घटादेरालम्बनत्वस्यावर्जनीयत्वादिति ।  \nयत्तु तर्कानुगृहीतानुमानात् प्रत्यक्षस्य दौर्बल्यं ज्वालैक्यप्रत्यक्षे   \nनिदर्शितम्, तदप्यसत्; अनुग्राहकतयाऽभिमतानां तर्काणामपाकृतत्वात् ।  \nज्वालैक्यप्रत्यक्षं तु सादृश्यादिदोषसंभवात्, निर्वापितारोपितेऽपि तथैव प्रत्यभिज्ञानदर्शनात्, अनन्यथासिद्धसामग्रयनुवृत्त्यादिहेतुबलात्तत्र च स्वोपजीव्यविरोधादिप्रसङ्गाभावाच्च बाध्यतामनुभवतीति युक्तम् ।  \nइह तु विपरीतमिति विशेषः ।  \n\nयत्पुनः कारणे कार्यं पूर्वं सदसद्वेति, तस्य कोऽर्थः? किं कार्यद्रव्यं कारणावस्थायां द्रव्यरूपेण विद्यते न वेति? तदा सदित्यङ्गीकुर्मः ।  \nतथाऽपि न साध्यत्वविरोधः, अवस्थापतिरूपेण तदुपपत्तेः ।  \nतत एव कारकव्यापारसाफल्यं च ।  \nएतावानेव च नस्सत्कार्यवादः ।  \nअथ कार्यावस्था कारणदशायामस्ति न वेति पृच्छसि, तदा नास्त्येव सा ।  \nकथमसती तेन जनयितुं शक्येतेति चेत्; किं पूर्वं सतीमेव दशां पश्चादुत्पद्यमानां पश्यसि, येनैवं विरोधमाशङ्कसे? तथा चायुक्ताङ्गस्वीकारः; अवस्थासत्त्वस्य जन्यत्वविरोधिनः स्वीकारात् ।  \nअसत उत्पत्तौ प्रस्तरादयोऽप्यङ्कुरेयुः, शशादयोऽपि श्रृङ्गादिमन्तः स्युरिति चेत्; किमियं राजाज्ञा? उत शापः? न हि नियतशक्तिकेषु कारणेषु देशकालस्वरूपप्रतिनियतकार्यविशेषारम्भकेषु परिदृश्यमानेषु तच्छक्तिविधुरादपि तदुत्पत्तिराशङ्कितुमपि शक्यते ।  \nप्रागसतीं दशां पश्चात्सतीमिच्छतोऽवयविद्रव्ये कः प्रद्वेष इति चेत्; न कश्चित्, अदर्शनादेव तु नाङ्गीकुर्मः ।  \nयत्तु भावादभावाद्वा घटाद्युत्पत्तिरिति, तत्र किं विद्यमाने द्रव्ये घटाद्यवस्था जायते, उताविद्यमान इति प्रश्नार्थः? तदा विद्यमान एवेति मन्वीथाः ।  \nन हि घटाद्यवस्थोत्पत्तौ मृदादिकं नास्ति ।  \nउपमर्दितेऽपि हि पिण्डे पिण्डत्मेव निवृत्तं न तु द्रव्यम् ।  \nअनुपमृदितेभ्यश्च तन्त्वादिभ्यः पटाद्युत्पत्तिरपि दृश्यते ।  \nअथासतो घटाद्युत्पत्तिः, सतो वेति पृच्छसि? तदा पिण्डादौ निवृत्ता, तन्त्वादौ त्वनुवृत्तेति सान्दृष्टिकमिदम् ।  \nनचाभावादुत्पत्तौ कार्यस्याभावात्मकत्वप्रसङ्गः, कार्यकारणयोरत्यन्तसालक्षण्यस्य नविलक्षणत्वाधिकरणे निरस्तत्वात् ।  \nभावान्तराभाववादिन इष्टप्रसङ्गाच्च ।  \nघटत्वादिकमपि हि पिण्डाद्यपेक्षया प्रध्वंसकोटिघटितम्, कपालाद्यपेक्षया तु प्रागभावपक्षनिक्षिप्तम्, कुड्याद्यपेया त्वन्योन्यभावायत इति ।  \n\nये चान्ये पश्यतोहराणां प्रलापाः, \\* न चेदुत्पत्तिरुत्पत्तेर्नित्यत्वमनवस्थितिः ।  \nउत्पत्तावप्यतः कार्यं कारणं च निरूपितम् ।। इत्येवमादयः, तेऽप्यनयैव दिशा प्रशमनीया इति ।  \nसिद्धानवस्थितिः सामग्र्यात्मकोत्पत्तिसंग्रहे ।  \nअन्यथा स्वपरत्राणान्न काचिदनवस्थितिः ।।इत।।ि यत्तु सदसद्व्यावृत्तविनाशोपलब्ध्ययोगात्तदुभयकोटिविलक्षणतया मिथ्यात्वमिति, तदपि मन्दम्,   \nउपलब्धिविनाशाभ्यामपि कादाचित्कत्वमात्रसिद्धेः ।  \nन ह्युत्तरकालीनो विनाशः स्वकालेऽप्यसत्त्वं साधयितुमलम् ।  \nअथ नित्यमेव सच्छब्दार्थतया परिगृह्य तद्वैलक्षण्यात्मिथ्यात्वमिष्यते, तथाऽप्यनित्यत्वमेव मिथ्यात्वमिति विवक्षितं स्यात्, तथा च वस्तुनो न काचित् क्षतिः ।  \nअत एव \\*अनाशी परमार्थश्चेत्यादिस्मृतिरपि निर्मूला ।  \n\\*वाचारम्भणं विकारो नामधेयमित्यादिका तु श्रुतिरवयविद्रव्यान्तरनिरासपरेति सद्विद्यानिरूपणे व्यक्तमनुसन्धेयम् ।  \nअत एव \\* मृत्तिकेत्येव सत्यमित्यादावपि परमार्थसत्यत्वमेव विवक्षितमिति सिद्धम् ।  \nअतः प्रत्यक्षादिशरणैः श्रुतिशरणैरपि कार्यजातस्य सर्वस्य सत्यत्वमेवष्टव्यम् ।  \nअन्यथा प्रागुक्ततर्काभासैः कारणमपि किं न खण्डयते? प्रत्यक्षश्रुत्यादिबलादिति तु समानम् ।  \nअथ यदि कारणस्यापि भङ्ग इष्ट इत्याशयः, तथा सति कारणसत्यत्वमत्यादरेण प्रतिपादयन्ती श्रुतिर्बाध्येत ।  \nएतेन कारणसामान्यं तद्विशेषांश्च खण्डयतां वेदबाह्यत्वं तावत्सुव्यक्तम् ।  \nविशेषदूषणानि तु स्वावसरे ग्राह्याणि ।  \n\nयश्चासौ व्यामोहः - नश्वरत्वादेव विश्वमिथ्यात्वमिति, स किं नाशबाधविवेकाभावात्? उत तयोर्व्याप्यव्यापकभावाभिमानात्? न प्रथमः, उभयोरपि विवेकस्य सुप्रसिद्धत्वात् ।  \nस्वकाले सत एवार्थस्य स्वोत्तरकालासत्त्वं नाशः, बाध्यत्वं तु स्वप्रतीतिकालेऽप्यसत्त्वलक्षणमिति ।  \nअसत्त्वमेव नाश इत्येतावता पर्याप्तौ किं विशेष्यत इति चेन्न; प्रागभावेऽपि   \nविनाशशब्दप्रयोगप्रसङ्गात् ।  \nतथाऽप्युत्तरकालासत्त्वमित्येतावताऽलमिति चेन्न; गगनकुसुमादावपि प्रसङ्गात् ।  \nस्वकाले सत एवार्थस्यान्यापेक्षयोत्तरकाले स्वप्रागभावकालेऽप्यसत्त्वसंभवात् तद्व्यवच्छेदार्थं स्वोत्तरकालासत्त्वमिति विशेष्यते ।  \nएतावदेव निष्कर्षलक्षणम्, पूर्वं तु वैशद्यार्थम् ।  \nयदि वस्तुनो यथाकथञ्चिदसत्त्वं मिथ्यात्वमिति विवक्षितम्, तदास्माकमिष्टापादनम् ।  \nपरस्पराभावादिमत्तया केनचिदाकारेण सर्वेषामसत्त्वाभ्युपदगमात्, कार्याणां च विनाशाभ्युपगमात् ।  \nतावन्मात्रमेव मिथ्यात्वशब्देनोपचर्यमाणमपि नास्माकमनिष्टमापादयति ।  \nनापि द्वितीयः, व्याप्तेरभावात् ।  \nरज्जुसर्पादिषु व्याप्तिस्सिध्यतीति चेन्न; तत्र विनाशस्यानभ्युपगमात् ।  \nअर्थबाध एव हि तत्र व्यक्तः ।  \nगन्धर्वनगरादिषु विनाशोऽपि प्रत्यक्षसिद्ध इति चेन्न; तत्रापि मिथ्यात्वपक्षे बाध एव ।  \nविनाशभ्रमस्तु स्यात्, सत्यत्वभ्रमवत् ।  \nतत्सत्यत्वपक्षे तु कथं तत्र विनाशमिथ्यात्वयोः व्याप्तिर्ग्राह्या? अतः उत्पत्तविनाशयोरपि सर्वं कार्यं स्वकाले सदेवेति सिद्धम् ।।  \n।।इति शतदूषण्यां कार्यानुपपत्तिभङ्गवादः पञ्चपञ्चाशः ।।55।।"
              },
              {
                "author": "Nrisimharaja",
                "commentary": "55 ---"
              }
            ]
          },
          {
            "verse_number": 56,
            "original_text": "56 आनन्त्यनिरूपणवादः",
            "commentaries": [
              {
                "author": "Vedanta Desika (original text)",
                "commentary": "56 ---\n \n  \"56 आनन्त्यनिरूपणवादः\" \n।।अथ आनन्त्यनिरूपणवादः षट्पञ्चाशः ।।56।।  \nदेशानामपि देशतामुपगतं स्वाभाविकाद्वैभवात् कालस्यापि कलाद्युपाधिकलनात्काल्यत्वहेतुं स्तुमः ।  \n  \nनिश्शेषेऽपि विभूतिकोटिघटिते निम्नोन्नते वस्तुनि स्वाच्छन्द्येन जहत्समाधिककथासंभावनं तन्महः ।।  \nयत्पुनः परिभाषन्ते -अनन्तपदसामर्थ्यादेव ब्रह्मव्यतिरिक्तानन्तवस्तुमिथ्यात्वं सिध्यति ।  \n तथा हि -अनन्तशब्देन असङ्कोचात्सर्वविधपरिच्छेदाभावोऽप्युच्यते; परिच्छेदश्चतुर्धा -देशतः कालतो वस्तुतः स्वरूपतश्चेति ।  \n तत्र गगनकुसुमादिवत् स्वरूपपरिच्छेदः सद्रूपत्वेन प्रतिक्षिप्यते, तच्च सत्यपदेनैव सिद्धमित्यनन्तपदेन तद्विवक्षा भवतु वा मा वा, त्रिविधपरिच्छेदाभावस्तावद्विवक्षित एव ।  \n तत्र सर्वदेशसर्वकालव्यापित्वादत्र देशे नास्ति, अत्र काले नास्तीत्येंवरूपयोर्देशकालपरिच्छेदयोरभावः सिद्धः ।  \n वस्तुपरिच्छदेस्तु इदमिदं न भवतीत्येवंरूपः ।  \n आश्रयप्रतियोगिविशिष्टस्य भेदस्याभावो (भवन्) भेदतत्प्रतियोगितदाश्रयाणां सर्वेषामभावाद्वा अन्यतमाभावाद्वा? आद्ये शून्यवादावतारः ।  \n द्वितीयेऽपि सर्ववस्तुतादात्म्याद्वा, स्वव्यतिरिक्तसमस्तमिथ्यात्वाद्वा, स्वस्य तुच्छत्वाद्वा संभवति; तत्राद्यः पक्षोऽभ्यर्हितविरोधानामर्हन्मतार्हाणां भास्करादीनमेव युज्यते ।  \n अन्तिमस्त्वर्थो लोकायतिकानां निरीश्वरमीमांसकादीनाम् ।  \n अतो मध्यमः पक्षः परिशिष्यते ।  \n न च वाच्यं वस्त्वन्तराभावे तन्निरूपितपरिच्छेदाभावेन तन्निरूपणीयवस्तुपरिच्छेदाभावो दुर्वच इति; वस्तुपरिच्छेदाभावेन वस्तुपरिच्छेदाभावो दुर्वच इति स्ववचनव्याघातात् ।  \n ननु प्रत्यक्षाद्यविरोधेन वस्तुपरिच्छेदाभावो वर्णनीयः, अन्यथा प्रागुक्तपक्षयोरपि प्रतिक्षेपायोगात्,शक्यते चाविरोधेन निर्वहणम्; तथा हि -वस्तुना परिच्छेदो वस्तुपरिच्छेदः, यथा कुड्यादिभिरालोकादेः, स चास्य नास्तीति वस्तुपरिच्छेदरहितं ब्रह्मेति; तदसत्, देशपरिच्छेदादीदृशस्य वस्तुपरिच्छेदस्य विशेषाभावात् ।  \n स्वतः परिमितदेशा घटादयः, आलोकादयस्तु प्रसृमरतया स्वतोऽनेकदेशव्यापिनोऽपि कुड्यादिभिरुपाधिभिः परिच्छिद्यन्ते, इह तु कथं परिच्छेद इति चेन्न; तथाऽप्यदूरविप्रकर्षेण पृथक्प्रतिपादनप्रयोजनाभावात् ।  \n एतेन वस्तुपरिच्छेदो वस्तुनः परिमाणम्, देशपरिच्छेदस्तु तत्कार्यम् इति विभागोऽपि प्रत्युक्तः ।  \n न च वाच्यम्, इदमिदं न भवतीति (प्रतिषेधो) परिच्छेदो वस्तुपरिच्छेदः, स च सर्वशरीरिणो न संभवतीति;   \n\\*अस्थूलमनण्वह्नस्वमित्यादिनिषेधशतश्रवणात् ।  \n अन्यथा चिदचिदीश्वरस्वरूपविवेकाद्यनुपपत्तेश्च ।  \nन च सर्ववस्तुसामानाधिकरण्ययोग्यत्वेनेदमिदं न भवतीति निषेधैकान्त्याभावाद्वस्तुपरिच्छेदाभाव इति वाच्यम्; अमुख्यसामानाधिकरण्यस्यान्यत्रापि संभवात्, \\* आपो वा इदँ सर्वमित्यादिवत् ।  \n मुख्यसामानाधिकरण्यस्य तु ब्रह्मणोऽपि सर्वत्रासंभवात् ।  \n न हि शरीरं ब्रह्मेत्यादिसामानाधिकरण्यं दृष्टमिष्टं श्रुतं वा ।  \n एवमूहान्तरेष्वपि दूषणमूहनीयम् ।  \n ततश्च स्वव्यतिरिक्तसमस्त वस्तुमिथ्यात्वादेव ब्रह्मणो वस्तुपरिच्छेदाभाव इति ।।  \nअत्रोच्यते ।  \n शास्त्रप्रत्यक्षयोर्विरोधे प्रत्यक्षप्राबल्यं तावत् स्तिथमन्यत्र ।  \n अत एव अनन्तपदश्रुत्यन्यथानुपपत्त्याऽपि न प्रत्यक्षादिविरुद्धं प्रपञ्चमिथ्यात्वं सुसाधम् ।  \n अतो भवदभिमतवस्तुपरिच्छेदाभावो दुरुपपादः ।  \n भास्करादिपक्षेऽपि सर्ववस्त्वैक्ये सत्यपि भेदस्यापि विद्यमानत्वात्परिच्छेदनिषेधोऽनुपपन्नः, अन्यथा भेदाभेदस्यापि विलयप्रसङ्गात् ।  \n केवलाभेदपक्षस्तु सर्वव्यवहारविलोपप्रसङ्गेन यौक्तिकाभासैरपि नाभ्युपगम्यते ।  \n अभेदमात्रमस्तीत्येतावता वस्तुपरिच्छेदाभाववचनं त्वमुख्यम् ।  \n यत्तूक्तं वस्तुना परिच्छेद इति पक्षे वस्तुपरिमाणपक्षे च देशपरिच्छेदात् पृथग्व्यपदेशप्रयोजनं नास्तीति; तदयुक्तम्, विरुद्धार्थप्रतिपादनादल्पप्रयोजनार्थ प्रतिपादनस्यैव वरिष्ठत्वात् ।  \n भवत्पक्षेऽपि   \nवस्तुपरिच्छेदाद्देशकालपरिच्छेदयोरनतिभेदेन पृथग्व्यपदेशप्रयोजनाभावप्रसङ्गः ।  \n यदा हि स्वव्यतिरिक्तसमस्तवस्तुमिथ्यात्वेन वस्तुपरिच्छेदाभावः, तदा देशकालयोरेवाभावात्तदधीनपरिच्छेदस्याप्रसक्तत्वेन तन्निषेधो निरर्थकः ।  \n यदि पुनः त्रयाणां परिच्छेदानां स्वरूपभेदात् घटादिषु च दृष्टेरत्र तन्निषेध इति तत्परोक्तयोरप्यर्थयोः समानमेव ।  \n  \nयच्चोक्तं सर्ववस्तुसामानाधिकरण्ये मुख्यामुख्यविकल्पेन दूषणम्, तदपि मन्दम्; स्वव्यतिरिक्तसमस्त द्रव्यशरीरिणस्तद्द्रव्यवाचिभिरनिष्कर्षकैः शब्दैः प्रतिपादने विवक्षिते दोषकथाभावात् ।  \n ततश्चात्र वस्तुपरिच्छेदो नाम स्वस्मात्पृथक्सिद्धाद्वस्तुनो भेदः, स च सर्वप्रकारस्य ब्रह्मणो न संभवतीति, स्वरूपभेदमात्रस्य निषेधो निषेधशतदुःस्थत्वादविवक्षित एवेति विवेकानुपपत्तिचोद्यं नावतरति ।  \n अयं त्वर्थः प्रत्यक्षाद्यविरुद्धश्रुतिस्मृतिसूत्रानुगृहीतश्चेत्ययमेवारम्भणाधिकरणभाष्ये प्रदर्शितः ।  \n यथा -\\* भेदवादिनस्तु सर्वचिदचिद्वस्तुशरीरत्वेन ब्रह्मणः सर्वप्रकारत्वात् स्वतःपरतः परिच्छेदोऽपि विद्यमानत्वादिति चेत्; सत्यम्,   \nतथाविधवस्तुपरिच्छेदस्य श्रुतिभिरेव प्रतिपाद्यमानत्वात्, विश्वमिथ्यात्वपक्षेऽपि ततः परिच्छेदोक्तेः त्वयाऽभ्युपेतत्वाच्च तन्निषेधो न शक्यः ।  \n यदि च वस्त्वन्तराभावाद्वस्तुपरिच्छेदाभाव उच्यते, तर्हि भवत्पक्षे घटादेरपि वस्त्वन्तराभावात्तत्सिद्धिः स्यात् ।  \n ब्रह्माख्यं वस्त्वन्तरं तस्य विद्यत इति चेन्न; तत्स्वरूपसद्भावेऽपि तयोर्भेदस्य मिथ्यात्वेन तस्य वस्त्वन्तरत्वायोगात् ।  \n व्यावहारिकं वस्त्वन्तरत्वं तस्य विद्यत इति चेत्तद्ब्रह्मापेक्षया घटादेरपि समानम् ।  \n नच तदपेक्षया ब्रह्मणः परिच्छेदोऽपि मिथ्याभूतः; जडाजडैक्यप्रसङ्गादेरन्यत्रोक्तेः ।  \n स्वसजातीयवस्त्वन्तरसद्भावो वस्तुपरिच्छेद इति विशेष इति चेन्न; यथाकथञ्चत्सजातीयत्वविवक्षायां प्रकाशमानत्वादिरूपेण ब्रह्मणः सजातीयस्याविद्यादेर्विद्यमानत्वात् ।  \n नचाविद्यादेरवस्तुत्वेन परिहारः, घटादेरपि समानत्वस्योक्तत्वात् ।  \n न हि घटाद्यपेक्षया वस्तुतः सजातीयत्वादिकं ब्रह्मणः ।  \n घटादिस्वरूपस्यापि मिथ्यात्वाद्विशेष इति चेत्, किमतः? मिथ्यात्वेऽपि घटादेः पटत्वाद्यभाववद्वस्तुपरिच्छेदाभावस्यापि सिद्धेः ।  \n अस्त्वेवम्, तथाऽपि सत्यस्य ब्रह्मणोऽपि तत्सिद्धिरस्त्येवेति चेन्न; इतरवैलक्षण्यार्थानि सत्यज्ञानानन्तपदानीति स्वसिद्धान्तभङ्गप्रसङ्गात् ।  \n सर्वथा सजातीयवस्त्वन्तरसद्भावो वस्तुपरिच्छेद इति तदभावविवक्षायां प्रपञ्चसत्यत्वेऽपि न कश्चिद्दोषः ।  \n ब्रह्मणस्तद्विभूतिप्रपञ्चेन अत्यन्तसाजात्याभावस्य ब्रह्मलक्षणादिवशादेव सिद्धेः ।  \n  \nकिंच देशकालपरिच्छेदाभावोऽपि न घटादिव्यावर्तकः, सत्यदेशकालपरिच्छेदस्य घटादावप्यभावात्; मिथ्यादेशकालपरिच्छेदस्य ब्रह्मण्यपि विद्यमानत्वस्य भवतैव स्वीकारात् ।  \n किंच देशकालपरिच्छेदाभावो न देशकालयोः स्वरूपनिषेधगर्भः वस्तुपरिच्छेदाभावेनैव तत्सिद्धेः ।  \n तद्वद्वस्त्वन्तरस्वरूपे सत्येव तत्प्रयुक्तपरिच्छेदाभावो न वर्णनीयः, अन्यथा वैरूप्यात् ।  \n संभवतश्चैकरूपस्य परित्यागायोगात्, संभवति तदस्मत्पक्षे सर्वेषु वस्तुषु यथाप्रमाणमवस्थितेष्वेव प्रतिघातपरिणामपृथक्सिद्धयादिलक्षणपरिच्छेदस्य प्रतिक्षेपात् ।  \n किंच अनन्यथासिद्धानेकश्रुतिगणप्रतिपन्नस्य ब्रह्मविभूत्यादेरनेकार्थ साधारणैकानन्तपदस्वारस्यानुरोधाय(घेन)बाधो न युक्तः ।  \n तदनुरोधेनैव त्वेकानन्तपदस्वारस्यं सङ्कोचनीयम् ।  \n ततश्च प्रत्यक्षाद्यविरुद्धत्रिविधपरिच्छेदाभाव एवात्र विवक्षित इत्यङ्गीक्रियताम् ।  \n अन्यथाऽनन्तपदश्रुत्यसङ्कोचाय संख्यातोऽपि परिच्छेदाभावस्वीकारेण ब्रह्मबहुत्वप्रसङ्गात् ।  \n एकत्वश्रुतिवशाद्वस्तुपरिच्छेदाभावेनान्योन्य व्याघाताच्च तत्परित्याग इति चेत्तर्हि प्रपञ्चसत्यत्वप्रतिपादकप्रत्यक्षश्रुत्यादिवशात्तत एव व्याघाताच्चेदृशवस्तुपरिच्छेदाभावोऽपि परित्याज्य एव ।  \n यदि च   \nत्रिविधपरिच्छेदाभावेऽवश्यमभिसन्धिः, तर्ह्यविरुद्धः परिच्छेदाभावेऽत्र स्वीक्रियताम् ।  \n संभवन्ति चान्येऽपि व्यवच्छेद्याः परिच्छेदभेदाः वस्त्वन्तरप्रतिघातवस्तुपरिमाण स्वतन्त्रवस्त्वन्तरसद्भावादयः ।  \n एवं वस्तुपरिच्छेदाभावः; उत्कृष्टेन वस्तुना उत्तरावधिभूतेन परिच्छन्नं ह्यपकृष्टं वस्तु, तथाविधोऽपकर्षो ब्रह्मणो नास्तीति ।  \n अस्मिंश्चार्थे विवक्षिते तस्य सर्ववस्तुशरीरित्वेन सर्वात्मकत्वमप्यन्तर्गतं भवति ।  \n एवं सति \\*उल्लङ्घितत्रिविधसीमसमातिशायि संभावनं तव परिव्रढिमस्वभावमिति भगवद्यामुनाचार्यवचनं गोबलीवर्दन्यायेन फलफलिनिर्देशेन वा नेतव्यम् ।  \n आरम्भणाधिकरणभाष्यमप्येतत्परमेव योजनीयम् ।  \n अतः सिद्धं सत्यैरेव देशकालवस्तुभिरपरिच्छिन्नं सर्वदेशकालव्यापि सर्वान्तरात्मभूतं सर्वैर्मङ्गलगुणैः समस्तहेयप्रतिभटतया च सर्वस्मात्परं ब्रह्मानन्तपदनिर्दिष्टमिति नातः प्रपञ्चमिथ्यात्वसिद्धिरिति ।।  \n।।इति शतदूषण्याम् आननत्यनिरूपणवादः षट्पञ्चाशः ।।56।।"
              },
              {
                "author": "Nrisimharaja",
                "commentary": "56 ---"
              }
            ]
          },
          {
            "verse_number": 57,
            "original_text": "57 निर्विशेषब्रह्मणः आनन्दत्वभङ्गवादः",
            "commentaries": [
              {
                "author": "Vedanta Desika (original text)",
                "commentary": "57 ---\n \n  \"57 निर्विशेषब्रह्मणः आनन्दत्वभङ्गवादः\" \n।।अथ निर्विशेषब्रह्मण आनन्दत्वभङ्गवादः सप्तपञ्चाशः ।।57।।  \nब्रह्मण्यानन्दशब्देन दर्शितां गुडजिह्विकाम् ।  \nनिर्विशेषगृहीतानां वादिनां विलुनाम्यहम् ।।  \nश्रूयते हि -\\* विज्ञानमानन्दं ब्रह्म, \\* आनन्दो ब्रह्म, \\* कं ब्रह्म खं ब्रह्मेत्यादि ।  \nतत्र किमिदं ब्रह्मण आनन्दत्वं नाम? सुखत्वमिति चेत्तदपि किमिति विचारयामः ।  \nकिमनुकूलवेदनीयत्वम्? उतानुकूलवेदनत्वम्? अथानुकूलत्वमात्रम्? यद्वा दुःखनिवृत्तिरूपतामात्रम्? उत ज्ञानात्मकत्वमेव? किञ्चिद्धर्मान्तरं वा? न प्रथम; वेदनीयत्वस्यानभ्युपगमात् ।  \nव्यावहारिकं तदस्त्विति चेत्तर्हि ब्रह्मण आनन्दत्वं व्यावहारिकमिति ब्रह्मणोऽनानन्दत्वमेव परमार्थः स्यात् ।  \nततश्च व्यावहारिकदशायामनुकूलत्वं तन्निवृत्तिदशायां तन्निवृत्तिरपीति संसारस्यैव ग्राह्यत्वं मोक्षस्य दूरपरिहरणीयत्वमिति स्यात् ।  \nयदा कदाचिदनुकूलवेदनीयत्वं यावद्द्रव्यभाविन आनन्दत्वस्य उपलक्षणमिति चेत्तर्हि सांसारिकस्य सर्वस्यापि वस्युजातस्य \\* वस्त्वेकमेव दुःखाय, \\* तदेव प्रीतये भूत्वेति श्लोकद्वयोक्तप्रकारेण कदाचिदनुकूलवेदनीयत्वस्य सद्भावाद्याद्द्रव्यमानन्दत्वं स्यात् ।  \nततश्च सप्रपञ्चतयैवानुभव उपादेयः स्यात्, सहस्रवतः पञ्चशतं किमधिकमिति न्यायात् ।  \nविषयानुकूल्यानुभवदशायां   \nब्रह्मानन्दानुभवो न सिध्येदिति चेन्न; तस्य नित्यस्वयं प्रकाशत्वाभ्युपगमात् ।  \nवैशद्यावैशद्यादिदूषणं त्वन्यत्रैव ।  \nएवं वेदितुरभावादपि वेदनीयत्वासिद्धेः ।  \nव्यावहारिकदशायां तत्सद्भावमात्रमपि दत्तोत्तरमेव ।  \n\nनापि द्वितीयः; वेदनरूपत्वातिरिक्तानुकूलत्वाभ्युपगमे निर्विशेषवादापक्रमात्; तदनभ्युपगमे व्यर्थविशेषणत्वात्, पर्यायत्वादिप्रसङ्गाच्च ।  \nभिन्नार्थत्वे विशेषणत्वाभावे च घटः पट इतिवत् अनन्वयात् ।  \nन तृतीयः, आनुकूल्यस्यापेक्षिकत्वेन किञ्चिदपेक्ष्येत्यभ्युपगम्यत्वात् भवतश्च तदयोगात् ।  \nस्वात्मानं प्रतीदमानुकूल्यमिति चेन्न; प्रतिसंबन्धित्वलक्षण स्वभावविशेषाभ्युपगमेऽपसिद्धान्तात्, अनभ्युपगमे तदुपाधिकानुकूलत्वस्यापि विनिवृत्तेः ।  \nअविद्याशबलितं स्वात्मानं प्रतीति चेत्; तर्हि तन्निवृत्तिदशायामानुकूल्यनिवृत्तिप्रसङ्गः प्राग्वदेव ।  \nनापि चतुर्थः, आैपनिषदमर्यादाबहिष्कारात्, अभावात्मकत्वप्रसङ्गाच्च ।  \nब्रह्मणो दुःखनिवृत्तिरेव सुखशब्दवाच्यं भावान्तरमिति चेन्न; उदासीनावस्थायाः सर्वसम्मतत्वात्, पूर्वं निर्दुःखस्यापि शर्करादिरसास्वादजन्यसुखानुभवदर्शनाच्च ।  \nअन्यथा सुखनिवृत्तिरेव दुःखमिति वदन्तं प्रति किमुत्तरं भवेत्? अभ्युपगम एवोत्तरमिति चेन्न; द्वयोरपि भावरूपत्वासिद्धिप्रसङ्गात् ।  \nभावान्तराभाववादिना नैवं चोदनीयमिति चेन्न; भिन्नोपाधिक्रोडीकारेणोदासीनावस्थासङ्ग्रहसिद्धेः, स्वरूपत एव निरूपण(।  \n)सिद्धेश्च ।  \nकिंच, समस्तदुःखनिवृत्तिरूपां सुषुप्त्यवस्थामुद्दिश्य, नाहमत्र भोग्यं पश्यामीति वदन्तं प्रति भोग्यात्मस्वरूपोपदेशदर्शनाद्दुःखनिवृत्त्यतिरिक्तसुखरूपमात्मस्वरूपमिति ज्ञायते ।  \nनापि पञ्चमः, \\*विज्ञानमानन्दं ब्रह्मेति सहप्रयोगेण व्यतिरेकसिद्धेः; न हीदं निघण्टुवत्पर्यायबोधनोपक्षीणं सङ्कीर्तनरूपं वा वाक्यम्, येन सहप्रयोगः सह्येत ।  \nयावता च विज्ञानत्वं ब्रह्मणः समर्थितं तावतैव हि भवताऽप्युपरन्तव्यम्, किमानन्दत्वोपपादनप्रयासेन ।  \nअपर्यायताबोधनिवृत्यर्थोऽयं प्रयास इति चेन्न; तथाविधविवादाभावात् ।  \nतत्सद्भावेऽपि महता प्रयासेनापि सर्वलोकप्रसिद्धस्यापर्यायत्वस्यापि दुरपह्नवत्वात् ।  \nदुःखरूपाणि च कानिचिद्विज्ञानान्युपलभ्यन्ते, तदपि ज्ञानमात्रस्य सुखरूपत्वे विरुद्धम् ।  \nभ्रान्त्या तदुपलम्भ इति चेन्न; विरोधिनि विज्ञानात्मकत्वे प्रकाशमाने तद्विरोधिनो दुःखरूपत्वस्यारोपासंभवात् ।  \nन हि सुखरूपतया प्रकाशमाने दुःखरूपत्वं कदाचिदध्यस्यति ।  \nनापि षष्ठः, बहिष्कृतानुकूल्यस्य तस्यानन्दशब्दवाच्यत्वायोगात् ।  \nतत्प्रतीकारे उक्तदूषणानुवृत्तेरेव दुष्टत्वात् ।  \nज्ञानात्मकत्वातिरेकानतिरेकविकल्पेनापि दत्तमेवोत्तरं मन्तव्यमिति ।  \nअतो न कथञ्चिदपि   \nनिर्विशेषचिन्मात्रवादिनस्तदानन्दत्वसिद्धिरिति ।।  \n।। इति शतदूषम्यां निर्विशेषब्रह्मण आनन्दत्वभङ्गवादः सप्तपञ्चाशः ।।57।।"
              },
              {
                "author": "Nrisimharaja",
                "commentary": "57 ---"
              }
            ]
          },
          {
            "verse_number": 58,
            "original_text": "58 निर्विशेषब्रह्मणः नित्यत्वभङ्गवादः",
            "commentaries": [
              {
                "author": "Vedanta Desika (original text)",
                "commentary": "58 ---\n \n  \"58 निर्विशेषब्रह्मणः नित्यत्वभङ्गवादः\" \n।।अथ निर्विशेषब्रह्मणो नित्यत्वभङ्गवादः अष्टपञ्चाशः ।।58।।  \nपूर्ववृत्तचतुष्केऽपि पूर्वत्वेनोपवर्णिते ।  \nनित्यानित्यविवेकेऽत्र नित्यत्वं वो निरस्यते ।।  \nश्रूयते हि-\\* नित्यं विभुं सर्वगतम्, \\* नित्यो नित्यानामित्यादिभिरात्मतत्त्वनित्यत्वम् ।  \nतद्भवत्पक्षे नोपपद्यते, ब्रह्मव्यतिरिक्तमविद्याकालादिकं स्वरूपतोऽपि सर्वमनित्यं ब्रह्मैकमेव नित्यमिति हि वः सिद्धान्तः ।  \nतदेतत् ब्रह्मासाधारणनित्यत्वं किं सर्वकालसत्तारूपम्? उत कालावच्छेदनिवृत्तिरूपम्? अथवा प्रध्वंसरहितत्वम्? आहोस्विदबाधितत्वम्? उत निर्विकारत्वम्? यद्वा उभयावधिरहितत्वम्? किञ्चिद्धर्मान्तरं वा? नाद्यः, अविद्याया अपि   \nनित्यत्व प्रसङ्गात् ।  \nसाऽपि हि सर्वेण कालेन सम्बध्यत एव, सर्वस्यापि कालस्य तत्कार्यत्वाभ्युपगमेन तदसम्बन्धानुपपत्तेः ।  \nसाऽपि कदाचिन्निर्वत्तिष्यत इति चेत्; किमनेन? तन्निवृत्तौ तदुपादानकालावस्थानायोगात् तदसम्बद्धकालासिद्धेः ।  \n\nसर्वकालसम्बन्धे सत्यपि सर्वकालसत्ता नास्तीति विशेष इति चेत्तर्हि नित्यत्वलक्षणे सर्वकालपदवैयर्थ्यम्, सत्तैव नित्यत्वमित्येतावतैव ब्रह्मव्यतिरिक्तसर्वव्यवच्छेदात् ।  \nनचैवमस्त्विति वाच्यम्; सच्छब्दनित्यशब्दयोरपर्यायत्वेनैव प्रसिद्धेः ।  \nअतः सर्वस्मिन् काले स्वरूपलाभमात्रमेव नित्यत्वं वक्तव्यम्, तच्चाविद्यायामपि समानमिति न ततो विवेकः ।  \nन द्वितीयः, कालस्यापि तत्सद्भावेन ततो विवेकासिद्धेः ।  \nन हि कालः कालान्तरेणावच्छिद्यते, तथा सत्यनवस्थानात् ।  \nनापि स्वेन, कर्मकर्तृविरोधात् ।  \nन च स्वतः पूर्वापरभावेनावस्थितैः स्वांशैरवच्छिद्यत इति वाच्यम्; तथा सति वस्तूनामिव कालस्यापि क्षणिकत्वादिप्रसङ्गात् ।  \nसमस्तस्वांशसमुदायावच्छेदान्न दोष इति चेत्; तत्र कोऽयमवच्छेदो नाम? किं तत्सम्बन्धित्वमात्रम्? किं वा तत्पूर्वोत्तरकालयोरविद्यमानत्वम्? उत तत्समकालभावित्वम्? यद्वा तदात्मकत्वमेवेति ।  \nआद्ये ब्रह्मणोऽप्यनित्यत्वप्रसङ्गः, तत्सम्बन्धस्यावर्जनीयत्वात्; तन्मिथ्यात्वात्तत्परिहारे घटादेरपि नित्यत्वप्रसङ्गात् ।  \nद्वितीये पूर्वोत्तरकालशब्दार्थासिद्धिः ।  \nन हि कालात्पर्वूं पश्चाच्च कालोऽस्तीति बालिशोऽपि ब्रूयात् ।  \nएवं नास्तीति न ब्रूयादेव,   \nस्ववचनविरोधप्रसङ्गात् ।  \nअत एव च कालस्यानाद्यन्तत्वसिद्धिरिति कुतस्ततो विवेकः? तृतीयेऽपि कालान्तराभावेन समकालशब्दार्थासिद्धिः ।  \nचतुर्थे तु घटादेर्नित्यत्वप्रसङ्गः, कालांशतादात्म्यलक्षणकालवच्छेदाभावात् ।  \n\nनच तृतीयः, प्रध्वंसस्य प्रध्वंसाभावेन नित्यत्वप्रसङ्गात् ।  \nततः किमिति चेत्; ब्रह्मव्यतिरिक्तानन्तप्रध्वंसनित्यत्वेन ब्रह्मैकमेव नित्यमिति निर्बन्धानुपपत्तिः ।  \nनापि चतुर्थः, अबाधितताय लोकाभिमतेषु स(त्यर)म्यग्रजतादिषु नित्यशब्दप्रयोगादर्शनात् ।  \nनच लोकमन्तरेण शब्दार्थसम्बन्धसिद्धिः ।  \nन च बाधबुद्ध्या घटादिष्वनित्यशब्दप्रयोगो दृश्यते, भवदीयमुपदेशमविदुषां लौकिकानां तेषु तद्बुद्वयभावात् ।  \nनापि पञ्चमः, विकाराणां निर्विकारत्वेन नित्यत्वप्रसङ्गात् ।  \nतेषामपि सविकारत्वेऽनवस्थानात् ।  \nविकारन्तरोपादानत्वे च तेषां द्रव्यत्वप्रसङ्गाच्च ।  \nततश्च द्रव्याणामनित्यत्वं तद्विकाराणां नित्यत्वमिति सर्वलोकविरोधादिप्रसङ्गः ।  \nब्रह्मणश्च निर्विकारत्वानुपपत्तिः स्वावसरे द्रष्टव्या ।  \nनापि षष्ठः, व्यावहारिकोभयान्तवत्त्वस्य संविदात्मके ब्रह्मण्यपि समानत्वात् ।  \nपारमार्थिकस्य तस्य प्रपञ्चेऽप्यभावेन तस्यापि नित्यत्वप्रसङ्गात् ।  \nअत एवाबाधितमुभयान्तराहित्यमित्यपि निरस्तम्, प्रपञ्चगतोभयान्तराहित्यस्याप्यबाधितत्वात् ।  \nनापि सप्तमः, तत्किं नित्यशब्दप्रवृत्तिनिमित्ततया लोकव्युत्पत्तिसिद्धमुत नेति विचारणीयम् ।  \nआद्ये लोक एव प्रतिपक्षः ।  \nद्वितीये तु ब्रह्मण आैपचारिकनित्यत्वमेव वा पारिभाषिकं वा नित्यत्वमिति अनित्यतायामेव पर्यवसानम् ।  \nतथा च कुतो नित्यानित्यवस्तुविवेकः? किंच संविदनित्येति वदतः सौगतादीन् प्रति किं लोकोपलम्भसिद्धाया विषयग्राहिण्या एव संविदत्स्तवया नित्यत्वं साध्यते? उतलोकोत्तीर्णायाः कस्याश्चित्? आद्ये प्रत्यक्षादिविरोधः, विषयनित्यत्वप्रसङ्गश्च ।  \nअस्मदादिप्रत्यक्षज्ञानं तावत् घटादिकं स्वसत्ताकाले सन्तं साधयति न पुनः पूर्वोत्तरकालसत्तां विद्यमानामपि गृह्णाति ।  \nतत्कस्य हेतोः? स्वकालाकलितवस्त्ववभासित्वनियमात् ।  \nततश्च यदि स्वयं कालानवच्छिन्ना संवित् स्यात् विषयस्यापि कालानवच्छेदेन प्रकाशप्रसङ्गः ।  \nतेनैवाबाधितेन तन्नित्यत्वमवर्जनीयम् ।  \nयदि पुनर्विषयिकालानवच्छेदेन विषयो गृह्यत इति मन्यसे, तथाऽप्येकयैव अस्मदाद्यैन्द्रियकसंविदा विषयस्य यावत्सत्त्वं प्रकाशप्रसङ्गो दुर्वारः ।  \nएवं वर्तमानतया वस्तु गृह्णन्तीष्वनुमानादिसंवित्स्वपि विषयनित्यत्वप्रसङ्गः समानः ।  \nयाश्चातीततयाऽनागततया च स्वसंवेद्यं गृह्णन्ति ता अपि स्वकालापेक्षयाऽतीततयाऽनागततया च वस्तु गृह्णन्तीति स्वयं कालानवच्छेदे   \nस्वविषयाणामप्यतीतत्वागामित्वलक्षणकालावच्छेदो न स्यात् ।  \nद्वितीये त्वाश्रयासिद्धिः ।  \nशास्त्रसिद्धा सेति चेन्न; नित्यतया तत्सिद्धौ अनुमाननैरपेक्ष्यात्, अनित्यतया तत्सिद्धौ तु बाधात् ।  \nसंविन्मात्रस्य च लोकसिद्धत्वेन शास्त्रागोचरत्वात् ।  \nकिञ्च नित्यत्वं किं स्वरूपम्? उत धर्मः? पूर्वत्र स्वप्रकाशेनैव नित्यमित्युपलम्भप्रसङ्गः ।  \nधर्मत्वेऽपि किं स्वप्रकाशैकवेद्यम्? उतज्ञानान्तरवेद्यम्? पूर्वत्र स एव प्रसङ्गः ।  \nउत्तरत्रापि किं संविन्निष्ठतया ग्राह्यम्? उतान्यथा? आद्ये संविदोऽपि ज्ञानान्तरवेद्यत्वसधर्मत्वादिप्रसङ्गः ।  \nअन्तिमे संविन्नित्यत्वासिद्धिः ।  \nन हि नित्यत्वं कस्यचित्सिद्धमित्येतावता संविदो नित्यता सिध्येत् ।  \nतथासत्यविशेषेण सर्वेषामपि नित्यत्वप्रसङ्गः ।  \n\nएवमानन्दत्वादिधर्मेष्वपि विकल्पदूषणानि निपुणैरनुसन्धेयानि ।  \nएवंच सति संविन्नन्नितया अनुत्पन्नत्वात्, यदनित्यं तदुत्पन्नं यथा घट इत्यनुमानमपि निरस्तम्, प्रागभावेनानैकान्त्यात् ।  \nभावत्वे सतीति विशेषणेऽपि भवदभिमताविद्यायामनैकान्त्यं दुर्वारम् ।  \nसा ह्यनादिरन्तवती च भवन्मते ।  \nकिंच संविच्छब्देन किमहमिति प्रत्यक्त्वेन   \nप्रतीयमानमात्मस्वरूपं पक्षीक्रियते? उत सकललोकप्रसिद्धा विषयग्राहिणी वित्तिः? उत सैव सकलविषयाश्रयविरक्ता भवद्भिः सह प्रव्रज्यां गतेति ।  \nन प्रथमः, सिद्धसाधनात् ।  \nन द्वितीयः, सकललोकविरोधात्; हेतोश्च स्वरूपासिद्धेः; करणानां चेन्द्रियादीनाम्, एतस्य   \nचानुमानप्रयोगप्रयासस्य निष्प्रयोजनत्वप्रसङ्गात् ।  \nतदभिव्यक्त्यर्थं तदपेक्षेति चेन्नित्यमभिव्यक्तत्वाभ्युपगमे (न) तदभिव्यक्तेस्तदनपेक्षणात्; अन्यथाऽस्मन्मतप्रसङ्गात् ।  \nभवदभिमतनित्यस्वयंप्रकाशात्मस्वरूपस्यैव संविद्धैशद्यार्थं तदपेक्षेति चेन्न; वैशद्यासंभवात्; स्थलान्तरे तस्यानुसन्धेयत्वात् ।  \nन च तृतीयः, आश्रयासिद्धयादेः प्रागेवोक्तत्वात् ।  \nअनेनैवानुमानेन तत्सिद्धिरिति चेन्न; अन्योन्याश्रयणात् तादृशसंवित्सिद्धौ तत्पक्षीकारेणैतदनुमानप्रवृत्तिः, तत्प्रवृत्तौ च तादृशसंवित्सिद्धिरिति ।  \nअनेनैव न्यायेन, अनुत्पन्नत्वात् निर्विकारेत्यादिसाध्यप्रयोगो दूषणीयः ।  \nतदेवं ब्रह्मासाधारणनित्यत्वासिद्धेर्न नित्यानित्यवस्तुविवेकः ।  \nनत्यमुपादेयमिति सामान्यविवेकमात्रमपि निपुणनिरूपणेन निष्फलमापन्नमिति ।  \nआनन्त्यानन्दनित्यत्वप्रभृतीनां स्वरूपतः ।  \nविभागे सविशेषत्वमविभागे त्वसत्यता ।। सौगतोक्तेऽपि विज्ञाने स्वरूपं विद्यते ततः ।  \nनित्यतावदिवि(वाद) वेकस्ते नैरर्थक्येन जायते ।।  \n।।इति शतदूषण्यां निर्विशेषनित्यत्वभङ्गवादः अष्टपञ्चाशः ।।58।।"
              },
              {
                "author": "Nrisimharaja",
                "commentary": "58 ---"
              }
            ]
          },
          {
            "verse_number": 59,
            "original_text": "59 परमते अद्वितीयश्रुतिविसंवादवादः",
            "commentaries": [
              {
                "author": "Vedanta Desika (original text)",
                "commentary": "59 ---\n \n  \"59 परमते अद्वितीयश्रुतिविसंवादवादः\" \n।।अथ परमते अद्वितीयश्रुतिविसंवादवादः एकोनषष्टितमः ।।59।।  \nस्वतस्सर्वजगत्सूतेस्संवित्सिद्ध्यादिभिः स्फुटम् ।  \nअद्वितीयपदोक्त्यैव साधिता सविशेषता ।।  \nअत्र हि अनन्तपदवदद्वितीयपदेनापि सविशेषतैव ।  \nतथा हि--अद्वितीयपदे किं तत्पुरुषः? उत बहुव्रीहिः? यदा तत्पुरुषः,तदाऽपि किं द्वितीयादन्यत्वम्, तद्विरुद्धत्वम्, तदभावमात्रं वा स्यात्? पूर्वत्र द्वितीयादन्योन्योन्याभावमात्रं वा विवक्षितम्? उत अब्राह्मणादिनयात्तत्सादृश्यपरत्वं वा? द्विधापि न द्वितीयहानिः ।  \nनतरां ब्रह्मणो निर्विशेषत्वम् ।  \nद्वितीयत्वाभावे प्रथमत्वादिमात्रं स्यात्, विशेषनिषेधे शेषाभ्यनुज्ञानसिद्धेः ।  \nअन्यथा प्रथमत्वादेरपि सामान्यतो विशेषतो वा निषेधे निर्विशेषत्वस्य निषेध्यत्वात् ।  \nतथा च न किञ्चिदित्युक्तं स्यात् ।  \nअनन्तरेऽपि विरोधः किं भावाभावत्मकतया? सहानवस्थित्या? वध्यघातुकभावेन वा? न प्रथमः, द्वितीयस्य ब्रह्माभावरूपत्वे तत्प्रतियोगितया ब्रह्मण एव तुच्छत्वापातात् ।  \nअभावप्रतियोगित्वमेव हि सर्वत्र तुच्छत्वम् ।  \nदेशकालादिभेदात्सदपि स्यादिति चेन्न; अदेशकालव्यच्छेदनीयत्वोपगमात् ।  \nप्राक् प्रध्वंसादिविकल्पेनापि ब्रह्मणः कार्यत्वानित्यत्वतुच्छत्वप्रपञ्चान्तरसद्भावादिदोषो द्रष्टव्यः ।  \nअयमेव ब्रह्मण एव द्वितीयाभावरूपत्वेऽपि ।  \nकिंच स्वाभावे ब्रह्मणि द्वितीयं कथमध्यस्येत? तद्भानाभानयोस्तदयोगात् ।  \nअविशदभाने सविशेषत्वभानावश्यंभावात् ।  \nदोषवैचित्र्यात् सर्वमुपपन्नमिति चेन्न; विरुद्धाकाराग्रहणमन्तरेण क्वचिदप्यध्यासादृष्टेः ।  \nतद्ग्रहेऽप्यध्यासे नित्यमध्यासप्रसङ्गात् ।  \nसहानवस्थानविरोधे सतः परिच्छिन्नत्वापत्तेः, शीतोष्णादिवद्भिन्नाश्रयत्व नियमविवक्षायां धर्मधर्मिणोरेकाश्रयत्वाभावात् ब्रह्मणः सधर्मकत्वाविरोधः, स्वनिष्ठताभङ्गश्च ।  \nएकाश्रयत्वाभावमात्रे वक्तव्ये सर्वस्य ब्रह्माश्रयत्वं श्रुत्यन्तरसिद्धं सिध्यत्येव ।  \nन तृतीयः, द्वितीयस्य घातुकत्वे सदनित्यत्वादि प्रसङ्गात् ।  \nसतो घातुकत्वेऽपि न द्वितीयात्यन्ताभावः, हन्तव्यस्यादौ स्वरूपलाभावश्यम्भावात् ।  \nअध्यासनिवर्तकत्वमेव अस्मदिष्टं घातुकत्वमिति चेत्; अस्तु सदध्यासघाति, अनध्यस्तात्मना द्वितीयस्थितेर्न क्षतिः ।  \nतथा तस्य न प्राप्तिरिति चेन्न; सगुणादिश्रुत्यैव तत्प्राप्तेः ।  \nकल्पितविषया सेति चेन्न; अद्यापि तद्बाधादृष्टेः ।  \nसतोऽध्यासाविरोधित्वे च अविद्यासहस्रैरपि न स्यादध्यासः; सत्यादित्ये सन्तमसवत् ।  \nअध्यस्यति हन्ति चेति चेन्न; नैरपेक्ष्यविरोधात् ।  \nअन्यथाऽन्यस्यैवान्ततो घातुकत्वात् ।  \nसाधारणहेतुत्वे सिद्धे   \nविशेषोक्तिरियमिति चेन्न; तस्यैव त्वदभिमतस्येतः पूर्वमसिद्धेः ।  \nप्रथमतृतीयादिभावमात्रेण द्वितीयविरोधवाचोयुक्त्या सुस्थं द्वितीयम् ।  \nतदभावमात्रपरे तु समासे न सदादिशब्दैः सामानाधिकरण्यं स्यात्, नञर्थस्य स्वतन्त्रत्वात् ।  \nतस्य तदात्मकत्वविवक्षायोगस्योक्तत्वाच्च ।  \nन च संभवन्त्यां गतौ वाक्यभेदाध्याहारादिर्न्याय्यः ।  \n\nनापि बहुव्रीहिः,तत्र द्वितीयं यस्य नास्तीति किं प्रथमादिविधिकटाक्षेण? सर्वनिषेधाभिप्रायेण वा? न पूर्वः, सर्वनिषेधासिद्धेः ।  \nनोत्तरः, बहुव्रीहिविरोधात् ।  \n\\*अनेकमन्यपदार्थे इति हि सः ।  \nकिंच, द्वितीयनिषेधवत्त्वं च धर्मं ब्रह्मण उपस्थापयन्त्यां वृत्तौ कथं निर्विशेषत्वसिद्धिः? अनुस्थापयन्त्यां च कथंतरां नास्त्यर्थसंबन्धे यस्येति विग्रहः? न च स्वरूपमेवात्र नास्तिशब्दार्थः ।  \nअन्यपदार्थत्वायोगात्, स्वस्य स्वसंबन्धायोगाच्च ।  \nभेतक्लृप्त्युपचार इति चेत्तथापि द्वितीयाभाव एव ब्रह्मेति निष्कर्षः स्यात् ।  \n\nतत्र चोक्तमध्यासानुपपत्त्यादि ।  \nअपि च अविद्यातद्विकाराणां ब्रह्मव्यतिरेके कथमद्वितीयत्वम्? तन्मिथ्यात्वेऽपि तेषां द्वितीयत्वस्य दुस्त्यजत्वात् ।  \nसत्यमिथ्यार्थयोरव्यतिरेके विरोधात् ।  \nन च यूयं जैननयनिष्ठाः ।  \nतन्निष्ठाश्च तत्तामिव द्वितीयतां वाञ्छन्ति ।  \nब्रह्मणो निर्विशेषत्वविवक्षायां च न किञ्चिदपि लक्षणं तत्र स्यादिति तदुदाहरणविरोधः ।  \nव्यवच्छेद्यायोगाच्चेति ।  \nअस्मत्पक्षे तु वृत्तिद्वयमपि सम्यक् ।  \nद्वितीयव्यतिरेकोक्त्या सतः स्यादग्रगण्यता ।  \nद्वितीयशून्यतोक्त्या च तत्समाननिषेधनम् ।  \n\nन ह्यपरं कुतश्चित् सर्वकारणं ब्रह्म, येन तस्य द्वितीयता स्यात् ।  \nन चास्य किञ्चिदैश्वर्येण समं, येन द्वितीयगणनां सहेत ।  \n\\* न तत्समश्चाभ्यधिकश्च दृश्यत इत्यादिश्रवणात् ।  \nतेनात्र सदृशद्वितीयनिषेधपरं वचः ।  \nआहुश्च-\\*यथैक एव सविता न द्वितीयो नभस्स्थले ।  \nइत्युक्त्या नहि सावित्रा निषिध्यन्तेऽत्र रश्मयः ।  \nतथा च, \\*यथा चोलनृपः सम्राडद्वितीयोऽत्र भूतले ।  \nइति तत्तुल्यनृपतिनिवारणपरं वचः ।  \nनतु तत्पुत्रतद्भृत्यकलत्रादिनिवारणम् ।  \nइति ।  \nभाष्ये तु प्रकरणस्थमृत्पिण्डादिष्विवैकशब्देना विभक्तनामरूपावस्थाविशेषविशिष्ट बोधनादुपादानत्वसिद्धौ पिण्डादिष्विवाधिष्ठात्रन्तरशङ्कायां तन्निषेधपरोऽयमद्वितीयशब्द इति स्थापितम् ।  \nएतदेव \\* बहुस्यामिति बहुभवनतत्सङ्कल्पयोराश्रयतयाऽनन्तरमेव स्थाप्यते \\* सोऽकामयत, बहु स्यामिति श्रुत्यन्तरैश्च ।  \nएतदर्थमेव प्रकृत्यधिकरणम् ।  \nअतोऽद्वितीयश्रुतिरेव विश्वातिशायित्ववाचिनी गुणविभूतिश्रुतिशतविदितबहु विधविशेषजातातिशयित विशेषान्तरतत्परा निर्विशेषवादिनां विसंवादिनीति नीतिविदः ।  \n\n।। इति शतदूषण्यां परमते अद्वितीयश्रुतिविसंवादवादः एकोनषष्टितमः ।।59।।"
              },
              {
                "author": "Nrisimharaja",
                "commentary": "59 ---"
              }
            ]
          },
          {
            "verse_number": 60,
            "original_text": "60 सत्त्वासत्त्वविवेकवादः",
            "commentaries": [
              {
                "author": "Vedanta Desika (original text)",
                "commentary": "60 ---\n \n  \"60 सत्त्वासत्त्वविवेकवादः\" \n।।अथ सत्त्वासत्त्वविवेकवादः षष्टितमः ।।60।।  \nअस्ति नास्तीति बोधाभ्यामभिव्याप्तेषु वस्तुषु ।  \n सदेव सदसद्बुद्धिनिमित्तत्वेन साध्यते ।।  \nयदेव हि प्रामाणिकत्वेन सदिति प्रतीतिगोचरतां भजते, तदेव रूपान्तरेण नास्तीत्यपि प्रतिक्षेपं भजते ।  \n तत्रासत्त्वमेव तत्त्वमिति सौगतोपदेशिनः, सदा सत्तवमिति सांख्याः, सत्त्वासत्त्वसमुच्चय इति जैनाः, उभयप्रहाणमित्यद्वैतिनः, उपाधिभेदादुभयव्यवस्थेत्यपरे, तत्रैव नास्तीति व्यपदेशोऽपि भावान्तरनिमित्त इति निष्कर्षकाः ।  \n नन्वसत्त्वमेव सर्वत्र युक्तम्, असतोऽपि शुक्तिरजतखरविषाणादेः भ्रान्तिहेतुवैचित्र्यादस्तीति धीविषयत्वदृष्टेरिति चेन्न; बाधाभावात् ।  \n नास्तिधीरेव बाध इति चन्न; उपाधिभेदेन विरोधाभावात् ।  \n मध्येऽप्यसत् कार्यम् आद्यन्तयोरसत्त्वात्, खपुष्पवदिति चेन्न; धर्मिहेतुग्राहकाभ्यां विरोधात्; स्ववाग्व्याघाताच्च ।  \n अस्तिबुद्धेर्नास्तिबुद्धिरपच्छेदनयेन बलीयसी, प्रतिषेधस्य प्राप्तिसापेक्षतया परत्वात्, \\*पूर्वाबाधेन नोत्पत्तिरुत्तरस्य हि सिध्यतीति मीमांसकैरेवोच्यत इति चेन्न; दुष्टहेतुजन्यत्वाविशेषे बलाबलविभागायोगात् ।  \n हेतुवैचित्र्ये पौर्वापर्यानियमाच्च ।  \n परत्वमात्रेण निषेधे त्वन्मतं नास्तीत्युक्तिमात्रेण तद्विरुद्धानां सर्वेषां विजयप्रसङ्गात् ।  \n तदुपरि जल्पेऽप्यव्यवस्थितिप्रसङ्गात् ।  \n नन्वस्तु तर्हि सर्वस्य सदा सत्त्वम्, असद्धियः सत्त्वप्राप्तिसापेक्षत्वात्, प्राप्तस्य च निर्बाधत्वादिति चेन्न; उपाध्यन्तरेण बाधाबाधविवेकस्य वक्तुं शक्यत्वात् ।  \n अन्यथा घटादिषु असद्व्यवहारस्य निर्विषयत्वप्रसङ्गात् ।  \n अनभिव्यक्त्या सविषयत्वमिति चेन्न; अभिव्यक्तेरपि सदा सत्त्वेन तत्रापि नञर्थासिद्धेः ।  \n तत्कार्यत्वे तद्वत्सर्वत्र सत्कार्यवादविलयात् ।  \n अभिव्यक्त्यन्तरस्वीकारेऽनवस्थादिदोषात् ।  \n उक्तं च \\*अभिव्यक्तिरनादित्वे कारणानामनर्थता ।  \nतदागन्तुकतामिच्छन् किं नान्यत्रैवमिच्छति ।।इति ।  \n पूर्वोत्तरकालाद्युपाधिद्वयसंबन्धेन सत्त्वासत्त्ववर्णने संबन्धिन उभयानुवृत्तेः सदातनत्वम्, असतः शशश्रृङ्गादेर्देशकालभेदेन सत्त्वाभावाच्चेति चेन्न; स्वस्य स्वप्रतियोगिनश्चाधारतया   \nपूर्वोत्तरकालसंबन्दव्यपदेशात्, नित्यसद्वस्तुनः क्वचिदपि कथञ्चिदभावात् ।  \n \\*आदावन्ते च यन्नास्ति नास्ति मध्येऽपि तत्तथेति चेन्न; शशश्रृङ्गादाविष्टत्वात्, घटादौ बाधात् ।  \n तत्प्रसङ्गेऽपि तत्तत्कार्योपाधिकाद्यन्तग्राहकैरेव व्याप्तिग्रहणनिरोधात् ।  \n तद्विपर्यये च हेत्वात्मनि बाधादेव ।  \n असतः कथं जन्म? सतो वा कथम्? अभिमानमात्रमिति चेत्; दूषणमप्युक्तमेव ।  \n प्रागसत्त्वं च   \nजन्मोपकारीति न तत्र विरोधचोद्यावकाशः ।  \n प्रागसतः खपुष्पस्य कथमनुत्पत्तिः? प्राक् सतो वा प्रत्यगात्मनः कथं नित्यव्यक्तिरिति चेत्; खपुष्पे नित्यासत्त्वादेवेति निपुणं पश्य ।  \n नित्यविशेषणं प्रयुञ्जानेन च स्वीकृतमनित्यमिति स्ववाग्विरोधः ।  \n ननु प्रागसतः उत्पत्तिकालेऽपि कारणादुत्पत्तिर्न घटत इत्युक्तम्; \\*असत्त्वान्नास्ति संबन्धः कारकैः सत्त्वसङ्गिभिः ।  \n असंबद्धस्य चोत्पत्तिमिच्छतो न व्यवस्थितिः ।। इति चेत्; अत्रोत्तरं दत्तमाक्षपादैः \\*घटादिनिष्पत्तिदर्शनात् पीडनेचाभिचारादप्रतिषेध इति ।  \n अस्यान्यत्र विस्तरो द्रष्टव्यः ।  \n अतोऽसतो नित्यासत्त्वं सतश्च नित्यसत्त्वमिति सांख्यवादः सुहृद्भिर्द्रव्यविषये योज्यः ।  \n  \nयत्पुनः सत्त्वासत्त्वसमुच्चय इत्युच्यते, तद्देशकालादिभेदेन चेद्वयमनुमन्यामहे ।  \n अन्यथा चेदत्यन्तविरोधान्नाद्रियामहे ।  \n तथा च दूषणभूषणादिव्यवस्थाविलयेन व्यवहार एव निष्फलः स्यात् ।  \n तेन परस्परविरुद्धोऽयं पक्षः ।  \n ये पुनरुभयप्रहाणवादिनस्तेषामेव पक्षं परिशोधयामः ।  \n परस्परविरुद्धोभयाङ्गीकारवत्तदुभयप्रहाणस्यापि विरोधकुक्षिनिक्षेपमेवोपलभामहे ।  \n न हि घटत्वाघटत्वसमुच्चयवत् घटाघटविलक्षणयोरपि समुच्चयः संभवति, विरोधस्याविशेषात् ।  \nउपलम्भ एव विरोधोपशमने प्रभवति, स तु घटत्वाघटत्वसमाहारवत्तदुभयवैलक्षण्येऽपि परिपन्थी ।  \n न   \nहि घटाघटविलक्षणं किञ्चित्पश्यामः ।  \n घटविलक्षणस्याघटत्वात् अघटविलक्षणस्य च घटत्वात् ।  \n उभयविलक्षणं पुनर्न किञ्चिदुपलभामहे ।  \n उपाधिभेदादुभयव्यवस्थेति पक्षमदूरविप्रकर्षात्परिगृह्णीमहे ।  \n उपाधिभेदस्तु स्वात्मना सत्त्वमन्यात्मना पुनरसत्त्वम्, स्वकाले सत्त्वमन्यकाले पुनरसत्त्वम्, तथा स्वदेशे सत्त्वमन्यदेशे पुनरसत्त्वमिति ।  \n इह तादात्म्यं संसर्गो वा सत्त्वमिति व्यपदिश्यते, तद्विरुद्धवेषेण वस्तुन्येवासद्व्यपदेशः ।  \n षष्ठे तु पक्षे विरुद्धधर्मयोग एव वस्तुन्यसद्व्यवहारहेतुतया व्यपदिश्यते, घटो हि घटात्मना सन् पटात्मना पुनरसन्निति निर्दिश्यते ।  \n सन्नेव स्वदेशकालयोः स्वविरोधिदेशकालयोरसन्निति ।  \n उपलम्भानुकूलत्वाल्लाघवाच्चेदमेवाद्रियन्ते वृद्धाः इति ।।  \n।।इति शतदूषण्यां सत्त्वासत्त्वविवेकवादः षष्टितमः ।।60।।"
              },
              {
                "author": "Nrisimharaja",
                "commentary": "60 ---"
              }
            ]
          },
          {
            "verse_number": 61,
            "original_text": "61 जीवैक्यभङ्गवादः",
            "commentaries": [
              {
                "author": "Vedanta Desika (original text)",
                "commentary": "61 ---\n \n  \"61 जीवैक्यभङ्गवादः\" \n।।अथ जीवैक्यभङ्गवादः एकषष्टितमः ।।61।।  \nपयोधितनयान्वितं परमधाम्नि यद्वर्तते सदा यदवलोकनं विदधते फणीन्द्रादयः ।  \n  \nअत्रिमसरस्वतीवदनसन्ततास्वादितैर्गुणैरधिगुणं महः स्वयमनन्तमालक्ष्यते ।।  \nविगीतं मदविद्याकल्पितम्, विवादाध्यासितं चेतनजातमहमित्यादिषु किं सर्वत्राहमर्थैक्यं सिषाधयिषितम्? उत तद्धर्मसंविदैक्यम्? यद्वा तदुपलक्षितसन्मात्रैक्यम्? न प्रथमः, अपसिद्धान्तप्रत्यक्षादिविरोधप्रसङ्गात् ।  \n न ह्यहमर्थं सत्यमात्मानमनुमन्यसे, न चाहङ्काराणां स्वरूपैक्यम् ।  \n न च परदुःखादेः स्वदुःखादित्वमभिमन्यसे ।  \n \\* एको बहूनामित्यादि च न स्मरसि ।  \n अत एव न द्वितीयः, सर्वेषां सर्वज्ञत्वस्यासर्वज्ञत्वस्य वा प्रसङ्गाच्च ।  \n न तृतीयः, सर्वानुयायिसदैक्येऽप्यात्मैक्यासिद्धेः ।  \n नहि कस्यचित्सद्बुद्धिविषयमात्रे स्वात्माभिमानः, आत्माभिमानमात्रं वा; तथा सति देहात्मभ्रमादेर्विशेषतः परिहारे निदानाभावात् ।  \n आत्मनः सत्त्वं त्वयापीष्यत इति चेत्; सत्यमेतत्, नतु सतः सर्वस्यात्मत्वम् ।  \n आत्मव्यतिरिक्तस्य न सत्त्वमिति चेन्न; \\*तदनुप्रविश्य, सच्च त्यच्चाभवत् \\*कथमसतः सज्जायेतेत्यादिविरोधात् ।  \n किंच सतामैक्यं सर्वमानविरुद्धम्, सत्तैक्यं तु जात्यैक्यमात्रं स्यात् ।  \n सत्तैव महानात्मेति चेन्न; तस्यान्यधर्मत्वायोगात् ।  \n सतां हि भावः सत्ता, नतु सा स्वतन्त्रा ।  \n उक्तं च संवित्सिद्धौ \\*स्वैः स्वैर्व्यवस्थितै रूपैः पदार्थानां तु या स्थितिः ।  \n सा सत्ता न स्वतन्त्रा स्यात्तत्राद्वैतकथा कथम् ।। इति ।  \n पारतन्त्र्यभ्रमोऽयमिति चेत्; स किं सत्ताया उत सतः? आद्ये विरोधः, सतां हि भावः सत्ता ।  \n द्वितीयेऽपि विरोधः, न हि सतां स्वधर्मभूता धीरस्ति ।  \n न चैतावता तेषामैक्यसिद्धिः ।  \n  \nअपि च जीवैक्यं सत्यं मिथ्या वा? पूर्वत्रापसिद्धान्तः, अविद्यातत्सबन्धिजीवभावतदेकत्वादीनां मिथ्यात्वाभ्युपगमात् ।  \n उत्तरत्र जीवबहुत्वमपि तथैवेति किमन्यतरपक्षपातेन तत्साधनेन वा? प्रतीत्यनुसारेण जीवभेदपक्षे वा किं न पतसि? न च जीवैक्यं प्रातिभासिकम्; सर्वधीव्यवहारविरोधात् ।  \n नापि यौक्तिकम्; धर्मधीविरोधात्? प्रवृत्त्यादिभेदैर्हि परानुमानम् ।  \n नच स्वात्मपरात्मधीन्यायः, \\*वैधर्म्याच्च न स्वप्नादिवदिति सूत्रोक्तन्यायविरोधात् ।  \n स्वात्मनश्च ते तथैव प्रसङ्गात् ।  \n स्वात्मनश्च परं   \nप्रति परात्मित्वात् ।  \n नहि दृश्यवद्द्रष्टापि ते मिथ्याभूतः ।  \n व्यावहारिकसत्यत्वं तस्यास्तीति चेत्? स्वीकृतं तर्हि व्यावहारिकजीवबहुत्वं तदैक्यं चेति नैकत्र पक्षपातो युक्तः ।  \n यथा दृष्टवह्नोर्लिङ्गतो वह्न्यन्तरानुमितिः तथैव ह्यत्र आत्मान्तरानुमितिः ।  \n यद्यत्रैक्यं साध्यते, तर्हि वह्न्याद्यैक्यमपि किं न साध्यते? विरुद्धधर्मविहतेरिति चेत्तुल्यम् ।  \n न   \nचैकाश्रयतया सर्वदुःखादीनां प्रतिसन्धानमस्ति ।  \n अन्तःकरणाद्युपाधिभेदादप्रतिसन्धानमिति चेन्न; देहावयवबाह्येन्द्रियादिभेदेऽपि प्रसङ्गात् ।  \n स्वेच्छया विशेषवर्णनेऽप्यतिप्रसङ्गात् ।  \n महाप्रलयान्तरभाविनां महात्मनां केषाञ्चिदन्तः करणभेदेऽपि पूर्वकल्पानुभूतप्रतिसन्धानदर्शनाच्च ।  \n अद्यतनानां प्राग्भवीयाननुसन्धानवत् स्यादिति चेन्न; प्रायेण नरकक्लेशप्रसूतिव्यसनकालविप्रकर्षादिभिःसंस्कारविलयात् ।  \n न चेह तथा, स्वस्याप्यस्मरणापातादिति ।।  \n।।इति शतदूषण्यां जीवैक्यभङ्गवादः एकषष्टितमः ।।61।।"
              },
              {
                "author": "Nrisimharaja",
                "commentary": "61 ---"
              }
            ]
          },
          {
            "verse_number": 62,
            "original_text": "62 परमते अपशूद्राधिकरणविरोधवादः",
            "commentaries": [
              {
                "author": "Vedanta Desika (original text)",
                "commentary": "62 ---\n \n  \"62 परमते अपशूद्राधिकरणविरोधवादः\" \n।।अथ परमते अपशूद्राधिकरणविरोधवादः द्विषष्टितमः ।।62।।  \nस्वे स्वे कर्मणि युञ्जनो मुखबाहूरुपादजान् ।  \nस्वयं नस्संप्रकाशेत स्वान्ते स्वच्छन्दसारथिः ।।  \nयत्तु भगवता बादरायणेन सूत्रितं शूद्रस्य ब्रह्मविद्यायामनधिकारित्वम्; तद्भवन्तः कथं निर्वहन्ति? किं शूद्रैर्निर्विशेषज्ञानस्य दुःसम्पादत्त्वात्, तत्सम्पत्तिसद्भावेऽपि वा ततः तेषामविद्यानिवृत्त्यसंभवादिति ।  \nन प्रथमः, स हि तथाविधस्य ज्ञानस्य वेदैकजन्यत्वाद्वा? अवेदजन्यत्वेऽपि वेदसापेक्षत्वाद्वा? वेदावेदयोः शूद्रादिषु ज्ञानजनकत्वाशक्तेर्वेति?   \nआद्यस्तावदधिगतत्वत्सिद्धान्तेन त्वया नाङ्गीकर्तव्यः ।  \nआत्मघातुकतर्कानुगृहीतानुमानादिनापि निर्विशेषत्वस्य प्रपञ्चमिथ्यात्वादेश्च भवद्भिः साध्यमानत्वात् ।  \nन च निर्विशेषे श्रुतिसमधिगम्यं विशेषान्तरं संभवति ।  \nश्रुतेरपि भवद्भिरध्यस्तातद्रूपनिवृत्तिमात्रपरत्ववर्णनात् ।  \nआनन्दत्वादेरपि स्वरूपानुप्रवेशनिर्णयात् ।  \nनचानुमानादिषु सर्वत्र शूद्रस्यानधिकारश्शङ्कयः, लोकसिद्धान्वयव्यतिरेकमूलेषु त्वदुक्तेष्वाचण्डालमधिकारात् ।  \nयत्र च तिरश्चामप्यधिकारः तत्र द्विपदां कः परिपन्थी ।  \nअन्यथा तेषां सार्वलौकिकव्यवहारोच्छेदप्रसङ्गात् ।  \nनिर्विशेषं तत्त्वमित्यादिलौकिकवाक्येन च तेषां तत्त्वज्ञानं सुलभमेव ।  \nन च ततस्तेषां निवर्तकं ज्ञानं नोपलभ्यत इति वाच्यम्; त्रैवर्णिकानां वैदिकवाक्येनापि तुल्यत्वात् ।  \nश्रवणमनननिदिध्यासनजनितविकल्पवैमुख्यानां दृश्यत इति चेत्; एवं लौकिकवाक्येऽपि तान्येव सहकारीकृत्य तत्सिद्धिं पश्य ।  \nन च सामग्रयां सत्यां क्वचित् ज्ञानं क्वचिन्नेति नियन्तुं शक्यम्, अनीश्वरेच्छया तन्नियमासिद्धेः ।  \nभवतु वा वेदैकमूलत्वम्, तथापि न शूद्रादेस्तत्रानधिकारः; व्युत्पन्नपदपदार्थानां तेषां ततोऽपि ज्ञानसंभवात्; उत्पन्नेऽपि तत्त्वज्ञाने   \nवेदश्रवणतदर्थानुसन्धानादिमूलप्रत्यवायस्य भवन्मते प्रसङ्गाभावात् ।  \nयदा विश्वभ्रमोन्मूलनं ज्ञानमुदेष्यति तदा तदन्तः पातिनः कस्यचित् प्रत्यवायभ्रमस्य का वार्ता? नचानुपनीतस्यानघीतवेदस्याश्रुतवेदान्तवाक्यस्य \\*न शूद्राय मतिं दद्यादिति वचनबलान्निषिद्धाचार्यलाभस्य शूद्रादेः कथं ततो ज्ञानमिति वाच्यम्; दग्धाधिकारतया वेदशिरसि वर्तमानैर्भवद्भिर्वेदान्तानां तदर्थस्य च तेभ्योऽपि यथावदुपदेशसंभवात् ।  \nन हि वो विधिनिषेधकिङ्करता ।  \nयथा ब्रूथ -\\*दग्धखिलाधिकारत्वात् ब्रह्मज्ञानाग्निना मुनिः ।  \nवर्तमानः श्रुतेर्मूघ्नि नैव स्याद्वेदकिङ्करः ।। इति ।  \nयद्यपि \\*त्यजधर्ममधर्मं चेत्यादबिलाद्दुर्बलबुद्धिभिर्युष्मत्सयूथ्यैर्निषिद्धवर्जनमनुज्ञायते, तथाऽप्यन्यैः कैश्चिदुन्मर्यादैरर्थादिलिप्सया तेभ्यस्तदुपदेशः संभवत्येव ।  \nनचैवमस्मन्मते प्रसङ्गः, वक्तुरिव श्रोतुरपि प्रत्यवायेन तन्मूलोपासनादेः तेष्वसंभवात् ।  \nउपासनविधीनां च उपनयनाद्यङ्गकाध्ययनविधिसिद्धस्वाध्यायसंपन्नज्ञानत्रैवर्णिकाधिकारिलाभेन कर्मविधीनामिव तदितरेषु स्वसिध्यर्थं ज्ञानान्तरकल्पनौदासीन्यात् ।  \nतत एवोपबृंहणभूतेतिहासपुराणजन्यज्ञानस्यापि विधिभिरनादृतत्वात् ।  \nतच्छ्रवणानुज्ञानस्य पापक्षयादिमात्रफलत्वात् ।  \nउपास्यस्य च ब्रह्मणोऽनन्तविशेषस्यानुमानाद्यगोचरत्वात् ।  \nउपासनस्यैव वाक्यार्थज्ञानातिरिक्तस्य बन्धनिवर्तकत्वात्, बन्धस्य च सत्यत्वेनादृष्टद्वारा तन्निवृत्युपपत्तेरिति ।  \n\nएतेन द्वितीयोऽपि पक्षो निरस्तः, वेदसापेक्षत्वेऽपि तेषां तदधिगमोपायस्योक्तत्वात् ।  \nकथं वाऽनुमानादेर्वेदसापेक्षता? न तावत् तदङ्गतया तर्कादिवत्; कैश्चिदपि तथाऽनभ्युपगमात् ।  \nनापि कारणतया; वेदस्यैव व्युत्पत्त्यादावनुमानादिसापेक्षत्वेन वैपरीत्यात् ।  \nनापि नैसर्गिकलोकव्यवहारमूलतया तत्त्वबुभुत्साशून्यानां तद्भ्रान्तत्वसमर्पणमूलतत्त्वबुभुत्सोत्पदानद्वारेण; सांख्यसौगतादिभिः प्रत्याक्षादिवृत्तपरीक्षाप्रवृत्तैस्तदुत्पत्युपपत्तेः, उत्पन्नायां च तस्यां भवदभिमतप्रत्यक्षानुमानादिभिर्निर्विशेषज्ञानसम्पादनोपपत्तेः ।  \nतिष्ठन्तु सांख्यादयः, त्वदभिमततत्त्ववित्संप्रदायगतलौकिकवाक्यादपि तद्बुभुत्सा जायत एव ।  \nपश्यामश्चैतदद्यतनेषु ।  \nन च वेदानुवचनस्य   \nविविदिषासाधनत्वश्रुत्या तत्सापेक्षता; यज्ञादेरिव जन्मान्तरानुष्ठितस्यापि तस्यादृष्टद्वारा तद्धेतुत्वोपपत्तेः ।  \nअत एव न तृतीयः, व्युत्पत्त्यन्वयव्यतिरेकादिशालिषु त्रैवर्णिकेषु शूद्रादिषु च प्रमाणानां पक्षपातविरहात् ।  \nभवतु वा शूद्रादीनां यतः कुतश्चित्तत्त्वज्ञानाम्, त्रैवर्णिकानां तु वेदत एवेति नियमार्थमधिकरणमिति चेन्न; नियामकाभावात् ।  \nअधीतवेदत्वमेव   \nनियामकमिति चेत्; त्यज तर्हि अध्ययनक्लेशम्, शूद्रादिवल्लघीयसैवोपायेन तत्प्रयोजनसिद्धेः ।  \nअत एव चान्ततो वेदान्तोच्छेदः प्रसज्येत ।  \nनचाधीतवेदैरन्यतस्तदर्थो ज्ञातुं न शक्यः; तस्य तत्प्रतिबन्धकत्वाभावात् ।  \nनापि तेऽन्यतो न जानीयुरिति निषेधः ।  \nन च निषेधोल्लंघनेऽपि वःप्रत्यवाय इत्युक्तम् ।  \nनापि द्वितीयः, अन्यूनानतिरिक्तविषयत्वे कस्यचिद्बाधकत्वं कस्यचिन्नेति नियामकाभावात् ।  \nनचादृष्टदा वैषम्यम्, भवद्भिस्तथाऽनभ्युपगमात् ।  \nन च बाधे तत्त्वज्ञानातिरिक्तमपेक्ष्यते, नापि बाधातिरिक्ता निवृत्तिरिष्यते, यत्रादृष्टादिसापेक्षता स्यात् ।  \nअत एव हि ध्याननियोगवादिनोऽपि भवद्भिर्दूरीकृताः ।  \nन च प्रत्यक्षानुमानपुंवाक्यानां बाधकत्वमेव नास्ति, रज्जुसर्पादिभ्रमानुच्छेदप्रसङ्गात् ।  \nन च तानि ब्राह्मणादेरेव   \nरज्जुसर्पादिभ्रमबाधकानि न पुनः शूद्रादेरिति नियमं पश्यामः ।  \nन च विश्वबाधकैस्तदन्यबाधकैरपि न दृश्यत इति वाच्यम्, वैदिकवाक्येष्वपि तथा प्रदर्शितत्वात् ।  \nभवत्वेवं तत्त्वज्ञानतत्फलयोः संभवाच्छूद्रीदानामपि ब्रह्मविद्याधिकारः, तस्य मिथ्यात्वमात्रेण त्वनधिकारवाचोयुक्तिरिति चेत्; हन्तैवं त्रैवर्णिकानामप्यसौ मिथ्येति किं विशिष्याभिधीयत इति ।  \nतदेतत्सर्वं तत्रैवाधिकरणे प्रपञ्चितम् ।  \nशास्त्रोपक्रमेऽपि सन्मात्रस्य ब्रह्मणः प्रमाणान्तरगोचरत्वे तद्विषयस्यागमस्यानुवादत्वं प्रसञ्जयता सूचितम् ।  \n\n।।इति शतदूषण्याम् अपशूद्राधिकरणविरोधवादः द्विषष्टितमः।। 62।।"
              },
              {
                "author": "Nrisimharaja",
                "commentary": "62 ---"
              }
            ]
          },
          {
            "verse_number": 63,
            "original_text": "63 अधिकारिविवेकवादः",
            "commentaries": [
              {
                "author": "Vedanta Desika (original text)",
                "commentary": "63 ---\n \n  \"63 अधिकारिविवेकवादः\" \n \n।।अथ अधिकारिविवेकवादः त्रिषष्टिमः ।।63।।  \nकर्मज्ञानादिनिष्ठासु कर्तृत्वं योगिनां यतः ।  \n स सर्वकर्ता स्वमतं नित्यं कारयिताऽस्तु नः ।।  \nअपशूद्राधिकरणप्रसङ्गादुत्पन्नतत्त्वज्ञानस्य कर्मयोगानधिकारो भगवद्गीतादीन् व्याचक्षणौः परैर्जल्पितः प्रतिक्षिप्यते ।  \n तत्र तावत् सम्यगात्मदर्शनेन निरस्तमिथ्याज्ञानस्य प्रव्रज्यां प्रविष्टस्यापि सांख्यसंज्ञस्य त्वदुक्ताधिकारिणः \\*शरीरं केवलं कर्म कुर्वन्नाप्नोति किल्बिषमित्यादिभिः लौकिकवैदिकसमस्तकर्मन्यासो नास्तीति त्वदुक्तवाक्यैरपि सुव्यक्तम् ।  \n अथापि ब्रूमः -उत्पन्नतत्त्वज्ञानस्य कर्मयोगेऽनधिकारः किं तस्य कर्मयोगवेदनाभावात्? तत्सत्त्वेऽपि सामग्रयसंभवात्? तत्संभवेऽपि वा तस्य निष्फलत्वात्? उत तत्सफलत्वेऽपि तत्फलनैरपेक्ष्यात्? तत्सापेक्षत्वेऽपि वा अन्यतस्तत्सिद्धेः? अन्यस्माद्वा कुतश्चिदिति ।  \n न प्रथमः,   \nदीर्घकालनैरन्तर्यादरसेवितकर्मयोगलब्धज्ञानस्य प्रबलसन्निपाताद्यभावे झडिति तत्प्रमोषासंभवात् ।  \n तीव्रतरात्मानुभवसुखसन्दोहेन स्यादिति चेन्न; निषिद्धपरिहारसंस्कारस्याप्युच्छेदप्रसङ्गेन त्वदुक्तधर्माधर्मत्यागसमुच्चयविरोधप्रसङ्गात् ।  \n आगमिकसंस्कारप्रध्वंसेऽपि स्वात्मानुभवानन्दमग्नतया निषिद्धेषु न कटाक्षोऽपि विक्षिप्यत इति चेत्; हन्तैवं तर्हि शारीरककर्मस्वपि न विक्षिप्येत; न चैवमिच्छसि ।  \n यस्तु तथाविधात्मानुभवेन शारीरस्यापि कर्मणः प्रस्मरति न तस्य वयमपि सुषुप्तस्येव तदानीं कर्मानुष्ठानं ब्रूमः ।  \n न चासौ यावच्छरीरं तथाऽवतिष्ठत इति दृष्टं श्रुतमिष्टं वा ।  \n  \nन द्वितीयः, दृष्टादृष्टविकल्पानुपपत्तेः; न ह्यन्धपङ्गवादिवत् दृष्टसामग्रयां किंचिदस्योपघातं पश्यामः ।  \n न च तस्यां तस्यामदृष्टवैकल्यादशक्तिश्शङ्काय;दृष्टसामग्रयुपनयनार्थत्वात्सामान्यतोऽदृष्टस्य ।  \n अन्यथा सैव निष्फला स्यात् ।  \n सम्यक् प्रयुक्ता च सा तत्फलं नोत्पादयेत् ।  \n इष्ट एवायं क्वचिदर्थः \\* सुरक्षितं दैवहतं विनश्यतीत्यादिस्मरणादिति चेन्न; तत्रापि यत्किञ्चिद्वैकल्यमुत्पाद्यैव तथात्वस्थितेः; अन्यथाऽतिप्रसङ्गात् ।  \n ननु कर्तृत्वाभिमानमन्तरेण कर्मणि नाधिकारः, स चास्य निश्शेषविनष्ट इति कथं सामर्थ्यमिति चेन्न; शारीरकर्मप्रतिबन्द्यैव दत्तोत्तरत्वात् ।  \n तत्रापि नासौ कर्ता निष्क्रियत्वादात्मस्वरूपस्येति चेत्; तर्हि कः कर्ता? प्रकृतिरेवेति चेत्; कस्संख्यावस्थस्य विशेषः? अभिमाननिरोध इति चेत्; एवं कर्मयोगेऽपि किं न स्यात्? तथैव हि फलसङ्गकर्तृत्वादित्यागेन तदनुष्ठानमनुशिष्यते ।  \n यत्र चायमधिकरोति ज्ञानयोगे स किंरूपः? किं निष्क्रियात्मस्वरूपमात्रावस्थानलक्षणः; उत तस्मिन्नस्य सम्यग्दर्शनरूपवृत्तिज्ञानेनावस्थानमिति ।  \n पूवत्र ज्ञानयोगस्य सदातनत्वप्रसङ्गः ।  \n उत्तरत्र ज्ञानयोगेऽप्यनधिकारः, द्रष्टृत्वस्यापि कर्तृत्वविशेषत्वात् ।  \n दृशिक्रियाकर्तृत्वमेव द्रष्टृत्वमिति ज्ञातुरनात्मत्वं प्रतिपादयता त्वयाऽपीष्यते ।  \n द्रष्टृत्वमप्यन्तःकरणधर्मत्वेन मिथ्यात्वेनैवानुसन्धीयमानमात्मविदं न लिम्पतीतिचेत्; यज्ञादिकर्तृत्वेऽपि तथात्वे किं वैषम्यम्? बाह्याभ्यन्तरत्वाभ्यां वैषण्यमिति चेन्न; वैषम्यमात्रस्याप्रयोजकत्वात्,   \nयागादेरपि च द्रव्यत्यागात्मकबुद्धिवृत्तिविशेषत्वात्, शरीरक्रियादिरूपेष्वपि कर्मसु प्रयत्नस्यैवान्तरस्य पुरुषव्यापारत्वात्तत्रैव तत्पर्यन्ते स्वव्यापारे तस्य नियोगात् ।  \n  \nननु न ज्ञानयोगः स्वेच्छयाऽनुष्ठीयते, अपि तूच्छ्वासनिश्वासनिमेषोन्मेषादिवत्सांख्यस्यासौ स्वरसवाहीति चेन्न; युष्मद्गुरुवंशस्य   \nसर्वकर्मपरित्यागरूपज्ञानस्य विधेयत्ववाचोयुक्तेरनर्थकत्वप्रसङ्गात्, शास्त्रजन्यज्ञानमात्रस्याविधेयत्वात्, तथाचाभ्युपगमात्; तन्मूले तु सर्वकर्मसंन्यासलक्षणे ज्ञानयोगे कर्तव्ये विधेरवकाशात् ।  \n स्वरसवाहिस्वात्मदर्शनरूपमहाजागरस्य सुषुप्तावपि नाधिकारः, प्रबुद्धस्यापि न बहिर्मुखी दृष्टिरिति शारीरकर्मस्वपि नावकाशः ।  \n तथापि निष्क्रियमात्मानमात्मत्वेनाभिमन्यमानस्य कर्तृत्वाभिमानपुरस्सरक्रियात्मस्वरूपावस्थानरूपकर्मयोगे कथमधिकारः? कथंच विदितकर्ममिथ्यात्वस्तत्र प्रवर्तते? इति   \nचेन्न; उक्तोत्तरत्वात् ।  \n ज्ञानयोगो हि क्रियाविशेष एवेति दर्शितम् ।  \n नच तस्य मिथ्यात्वमविदितम् ।  \n सोऽपि स्वरूपभूतसंवित्तिमात्रादन्यः ।  \n तस्य च मिथ्यात्वं संवित्स्वरूपादन्यन्मिथ्यैवेति संमतप्रयोजकश्रवणवेलायामेव सिद्धम् ।  \n नचात्यन्तनिष्क्रियत्वमात्मनो वयमिच्छामः, आत्मन एव कर्तृत्वस्य \\*कर्ता शास्त्रार्थवत्त्वादित्यादिभिः स्थापनात्; उत्पत्तिनाशादिलक्षणक्रियानिवृत्तेश्च सम्यज्ज्ञानशरीरप्रेरणादिक्रियावत्त्वेन सह विरोधाभावात्, भावेऽपि वा ज्ञानयोगेऽपि समत्वात् ।  \n भ्रान्तिलेशमुपजीव्यैव ज्ञानयोगेऽपि प्रवृत्तिरिष्यत इति चेत्; तथाऽन्यत्रापि किं नेष्यते? ननु भवत्येवमधिकार युक्तिसाम्यम्, तथाऽपि शास्त्रेण पर्युदस्तत्वान्नसांख्यः कर्मयोगेऽधिकरोतीति चेत्; स्ववर्णाश्रमोचितेषु कर्मसु शास्त्रेण पर्युदासाभावात्; प्रत्युत तत्संग्रहणस्योक्तत्वात् ।  \n अत एव प्रव्रजितस्यापि यज्ञादिनिरपेक्षेषु प्राणायामादिकर्म योगेष्वधिकारः   \nसंभवति, आदिश्यते च ।  \n अन्यथा \\* कुर्याद्विद्वांस्तथाऽसक्तश्चिकीर्षुर्लोकसंग्रहमित्युक्त लोकसंग्रहार्थकर्मण्यपि प्रवृत्तिर्निषिद्धानुष्ठानं स्यात् ।  \n अतो न कथंचिज्ज्ञानयोगे शक्तस्य कर्मयोगे सामर्थ्यासंभवः ।  \n  \nन च तृतीयः, परित्यक्तस्वर्गादिफलस्यापि पापक्षयादिफलसद्भावात्, नित्यकाम्यज्योतिष्टोमादिवदेकस्यैव विनियोगपृथक्त्वेन फलभेदोपपत्तेः ।  \n अन्यथा मुमुक्षुविषयकर्मयोगस्यैव अननुष्ठानप्रसङ्गात् ।  \n नापि चतुर्थः, कल्मषनिवृत्तेः सर्वदाऽपेक्षितत्वात् ।  \n कर्मयोगफलभूतस्थिरप्रज्ञतासिद्धौ कर्मयोगादभ्युत्थानं त्वयापीष्यत इति चेत्; सत्यम्, तथाऽपि तत्रानधिकारं न ब्रूमः ।  \n अत एव हि ज्ञानयोगयोग्यस्यापि अनुविधेयानुष्ठानस्य शिष्टतया व्यपदेश्यस्य सुकरनिष्प्रमादोपायशक्तस्य च कर्मनिष्ठैव श्रेयस्त्वेनानुशिष्यते ।  \n न च कर्मयोगाभ्युत्थितस्यापि ज्ञानयोगिनः स्ववर्णाश्रमकर्मनिवृत्तिं ब्रूमः ।  \n वर्णाश्रमधर्मा हि सर्वासु निष्ठासु इतिकर्तव्यतात्वेनावतिष्ठन्ते, न तु स्वयमेव कर्मयोगादिरूपाः ।  \n अत एव हि भक्तियोगावस्थस्यापि तदनुवृत्तिः ।  \n न च पूर्वकृतैः कर्मभिर्मृदितकषायस्य किमिदानीन्तनैरिति वाच्यम्; अमुक्तस्यात्यन्तमृदितकषायत्वा भावात् ।  \n आत्मदर्शनसिद्धौ किं   \nतदर्थेनेति चेन्न; अनिश्चितासद्भावपूर्वोत्तर ज्ञानावरणहेतुविनिवारणाय तदुपादानोपपत्तेः ।  \n न ह्यसंभवदावरणं सांख्यस्य ज्ञानम्; तथा सति तमः प्रयुक्तसुष्वापाद्यसंभवप्रसङ्गात् ।  \n न च नास्ति सुष्वापः; \\*युक्तस्वप्नावबोधस्येति वचनात् ।  \n अत आत्मज्ञाने सिद्धेऽपि उत्तरोपचयसिद्ध्यर्थमपचयपरिहारार्थं वा ज्ञाननिष्ठैरपि स्ववर्णाश्रमोचितं कर्मोपसंहर्तव्यम् ।  \n न च पञ्चमः, इतिकर्तव्यताभूतनित्यनैमित्तिकांशेषु तावदकरणनिमित्तप्रत्यवायपरिहारादेः करणमन्तरेणान्यतोऽसंभवात् ।  \n पवित्रतमं ज्ञानमेव तमपि प्रत्यवायं निरुन्ध्यादिति चेत्; इदमपि \\*नाविरतो दुश्चरितादित्यादिभिः प्रागेव दूषितम् ।  \n \\*यत्सांख्यैः प्राप्यते स्थानं तद्योगैरपि गम्यते इत्यादिभिः ज्ञानयोगशक्तस्यापि तदेकफलत्वेन विकल्पिते कर्मयोगेऽपि सुकरोपायसङ्गादिवशादधिकारोपपत्तेश्च ।  \n षष्ठे तु चार्वाकादिसम्मतविस्रंभान् शिष्यानेकान्ते शिक्षयत ।  \n तदेतदपि वर्णाश्रमधर्माणां यावज्जीवानुष्ठेयत्वप्रतिपादकेन भाष्येण व्यञ्जितम् ।।  \nआशरीरं प्रवृत्तत्वात्स्वभावप्राप्तकर्मणाम् ।  \n किमर्थं क्रियते द्वेषः शास्त्रप्राप्तेषु कर्मसु ।। इति ।  \n  \n।।इति शतदूषण्याम् अधिकारिविवेकवादः त्रिषष्टितमः ।।63।।"
              },
              {
                "author": "Nrisimharaja",
                "commentary": "63 ---"
              }
            ]
          },
          {
            "verse_number": 64,
            "original_text": "64 यतिलिङ्गभेदभङ्गवादः",
            "commentaries": [
              {
                "author": "Vedanta Desika (original text)",
                "commentary": "64 --- \n  \"64 यतिलिङ्गभेदभङ्गवादः\" \n \n।।अथ यतिलिङ्गभेदभङ्गवादः चतुःषष्टितमः ।।64।।  \n\n## प्रवेशः\nश्रितान् परम-हंसतां परम-हंस इत्य् उक्तितः  \nत्रयी-पथम् अ-सौगतान् कपट-सौगतान् खण्डयन् ।  \nमुनिर् जयति लक्ष्मणो मुदम् उदञ्चयन्न् अञ्चतां  \nमुकुन्द-गुण-मौक्तिक-प्रकर-शुक्तिभिः सूक्तिभिः ।।  \n\nये पुनः शङ्करादयो ऽर्वाचीन-परमहंसाः,  \nते बाह्य-वेष-परिग्रहम् अधिकृत्य पृच्छ्यन्ते -  \nकिम् इति परमहंसैः ब्रह्म-सूत्रम् उत्सृज्यते?  \n\n- किं तेषु तत्-प्रापकाभावात्? \n- उत सामान्यतः प्राप्तस्यापि विशेषतो बाधात्? \n- यद्वा वैकल्पिकतया परित्यागेऽपि प्रत्यवाय-विरहात्?  \n- उताङ्गि-निवृत्तेर् एवार्थात् तद्-अङ्गस्यापि निवृत्तेः?  \n- अथवा पूर्वानुष्ठान-मात्रात्? \n\nइति ।  \n\n## प्रापक-सद्भावः\nन प्रथमः; श्रुतिस्मृतिभिः सामान्यतो विशेषतश्च तत्प्राप्तेः ।  \nद्विजसामान्यतः प्रप्तिस्तावत्सहजा निर्विवादैव ।  \nपरिव्राजकसामान्यतः प्राप्तिस्तावदभिधीयते ।  \nयथाह वसिष्ठः -\\* यज्ञोपवीत्युदककमण्डलुहस्तः इति ।  \nअङ्गिराः -\\* यतीनां त्रीणि शुक्लानि भवन्त्येतानि नित्यशः ।  \nयज्ञोपवीतं दन्ताश्च तथा जन्तुनिवारणम् ।। इति ।  \nशौनक \\* अथ युवा सुवासा ति   \nकाषायवासः, सखा मे गोपयेति त्रिदण्डं गृह्णाति, तच्छंयोरावृणीमह इति यज्ञोपवीतम् ।  \nइति ।  \nदत्तात्रेयः \\* मोक्षाश्रमे स्मृतं वस्त्रं रक्तं यद्धातुरञ्जितम् ।  \nकार्यं यज्ञोपवीतं तु सितं नवगुणान्वितम् ।। इति ।  \nसामान्यतः यज्ञोपवीतत्यागं निषेधन्ति ।  \nयथाह मेघातिथिः \\* गृहीतं यत् त्रिदण्डादेरविनष्टं तु न त्यजेत् ।  \nसमुद्रं गच्छ स्वाहेति विनष्टं प्रक्षिपेज्जले ।। प्रक्षिप्य   \nचान्यदादद्याद्गायत्र्या प्रणवेन वा ।  \nतच्छंयोरित्युपवीतमब्लिङ्गाभिः कमण्डलुम् ।। इति ।  \nअङ्गिराश्च \\* यतेर्लिङ्गं प्रवक्ष्यामि येनासौ लक्ष्यते यतिः ।  \nब्रह्मसूत्रं त्रिदण्डं च वस्त्रं जन्तुनिवारणम् ।। शिक्यं पात्रं ब्रुसी चैव कौपीनं कटिवेष्टनम् ।  \nयस्यैतद्विद्यते लिङ्गं स यतिर्नेतरो यतिः ।। इति ।  \nउपवीतपरित्यागे प्रत्यवायं स्मरन्ति च ।  \nयथाह अत्रिः \\* ब्रह्मसूत्रं त्रिदैवत्यं ब्रह्मविष्णुशिवात्मकम् ।  \nपरित्यजन्ति विप्रा ये मोहात्तर्कोपजीविनः ।। स्वर्गापवर्गमार्गाभ्यां प्रच्युतास्ते न संशयः ।  \nइति ।  \nयद्यप्यत्र विप्रशब्दः सामान्यवचनः, तथाऽपि पारिव्रज्यमेवाधिकृत्य प्रवृत्तत्वान् विशेषार्थ एव ।  \nसामान्यतो निर्देशस्तु सर्वेषां प्रत्यवायसाम्यात् ।  \nतथा हि उशनास्तत्परित्यागे सर्वेषामाश्रमिणां पतनमेवाह \\* ब्रह्मसूत्रपरित्यागाद्ब्रह्मचारी गृही वनी ।  \nपरिव्राट् चापि पतति तस्मात्तन्न परित्यजेत् ।। इति ।  \nतत्परित्यागे बहूनि प्रायश्चित्तानि सस्मरुः ।  \nयथा अत्रिरेव \\* त्यक्त्वा यज्ञोपवीतं तु षट् कृच्छ्राणि समाचरेत् ।। इति ।  \nवृद्धजाबालिश्च \\* हीनो यज्ञोपवीतेन यदि स्याद्ध्यानभिक्षुकः ।  \nतस्य क्रिया   \nनिष्फलाः स्युः प्रायश्चित्तं विधीयते ।। गायत्रीसहितानेव प्राजापत्यान् षडाचरेत् ।  \nपुनस्संस्कारमाहृत्य धार्यं यज्ञोपवीतकम् ।। इति ।  \nहारीतः \\* विना यज्ञोपवीतेन यत्कृतं भोजनादिकम् ।  \nतत्पापप्रशमायालं प्रायश्चित्तं ब्रवीमि वः ।। तेषां तु भोजनादीनां प्रत्यहं सुसमाधिभिः ।  \nसहस्राद्यैरसुयमैर्विधिपूर्वकृतैश्शुचिः ।। इति ।  \nअसमीक्षितदशापरित्यक्तब्रह्मसूत्रैश्च यादवप्रकाशैः समीक्ष्य संजातानुशयैः सप्रमाणमनुयुक्ताः वासुदेवयात्रोत्सवसमागताः नानादिगन्तवास्तव्याः शिष्टाश्च प्रायश्चित्तमेवोत्तरं ददुः ।  \nभ्रष्टस्तर्ह्यसाविति चेन्न; प्रायश्चित्तात्पूर्वमेव तथात्वस्य प्राचीनैर्निश्चितत्वात् ।  \nतत्समुच्चितस्यैव यतिधर्मस्याद्यापि मानवादिवत् अविगीतशिष्टपरिग्रहात् ।  \n\n## बाधाभावः\nएवं परिव्राजकानां सामान्यतः प्राप्तं ब्रह्मसूत्रम् ।  \nपरमहंसेष्वेव विशेषतोऽपि प्राप्तिर्दृश्यते ।  \nतथा हि शाट्यायनकोपनिषदि समाम्नायते \\* अथ ह यद्ब्रह्म परमं सनातनं ये श्रोत्रिया अकामहता अधीयुः ।  \nशान्तो दान्त उपरतस्तितिक्षुर्योऽनूचानो ह्यभिजिज्ञास्यमानः ।  \nत्यक्तेषणो ह्यनृणस्तद्विदित्वा मौनी वसन्नाश्रमे यत्र तत्र ।  \nअथाश्रमं चरमं संप्रविश्य स च द्वितीयममृतं   \nसंप्रयाति ।  \nअखिलं विश्वं ब्रह्मभावनया निचाय्य चरेत्पृथिव्यां विष्णुलिङ्गी निगूढः ।  \nपरमहंसमाश्रमं संप्रविश्य यथोपपत्ति पञ्चमात्रां दधानः ।  \nतदत्र श्लोकौ भवतः -त्रिदण्डमुपवीतं च वासः कौपीनवेष्टनम् ।  \nशिक्यं कवचमित्येतद्बिभृयाद्यावदायुषम् ।  \nत्रिदण्डं वैष्णवं लिङ्गं विप्राणां मुक्तिसाधनम् ।  \nनिर्वाणं सर्वधर्माणामिति वेदानुशासनम् ।। इति ।  \nअथ खलु सौम्य कुटीचको बहूदको हंसः परमहंस इत्येते चतुर्विधाः परिव्राजका भवन्ति ।  \nसर्वे विष्णुलिङ्गिनः सदा स्वात्मानमात्मना ब्रह्मभावं भावयन्तः सुशीलिनः पुण्यश्लोका भवन्ति ।  \nइति ।  \nइमामेवोपनिषदमुपबृंहयन् भगवान् पराशरः स्मरति \\* तत्र परिव्राजकाश्चतुर्विधा भवन्ति, कुटीचको बहूदको हंसः प्ररमहंसश्चेति ।  \nतत्र कुटीचका नाम -पुत्रादिभिः कुटीं कारयित्वा कामक्रोधलोभमदमात्सर्यादीन् परित्यज्य विधिवत्सन्न्यासं कृत्वा त्रिदण्डजलपवित्रकाषायवस्त्रोपवीतधारिणः स्नानशाैचामनजपस्वाध्यायब्रह्मचर्यज्ञानतत्पराः पुत्रादेरेव भिक्षाकालेऽन्नं देहयात्रामात्रमुपयुञ्जानाः तस्यां कुटौ नित्यं वसन्त आत्मानं मोक्षयन्ते ।  \nबहूदका नाम -त्रिदण्डकमण्डलुजलपवित्रशिख्ययज्ञोपवीतिनो वेदान्तार्थावबोधकाः साधुवृत्तेषु ब्राह्मणकुलेषु भैक्षचर्यां चरन्त आत्मानं मोक्षयन्ते ।  \nहंसा नाम -त्रिदण्डजलपवित्रशिक्ययज्ञोपवीतरक्तकाषायवाससो गोमूत्रगोमयाहारा एकरात्रं त्रिरात्रं षड्रात्रं मासोपवास पक्षोपवासकृच्छ्रातिकृच्छ्रचान्द्रायण सान्तपनपराकतुलापुरुषादीनि व्रतानि चरन्तो गोद्विजाढ्येषु पुण्येषु देशेषु वसन्त आत्मानं मोक्षयन्ते ।  \nपरमहंसा नाम -त्रिदण्डजलपवित्रशिक्ययज्ञोपवीतिनोऽन्तर्वासबहिर्वासधारिणो ग्रामैकरात्रवानिसो नगरतीर्थजनपदेषु पञ्चरात्रं षड्रात्रं क्षारलवणवर्जं भिक्षाकाले शीर्णपर्णपुटं कृत्वा ब्राह्मणकुलादेव भैक्षं गृहीत्वा अष्टौ ग्रासानेव भुञ्जानाः सन्ध्योपासनतत्परा नित्यं वृक्षमूले वसन्त आत्मानं मोक्षयन्ते इति ।  \nएवं शाट्यायनकश्रुत्या पराशरस्मृत्या च सुप्रसिद्धमर्थमत्रिप्रभृतयोऽपि वृत्तिभेदभिदुराणां चतुर्णां परिव्राजकानां लिङ्गभेदनिषेधद्वारा सामान्यतो दर्शयन्ति ।  \nयथा \\* चतुर्विधा भिक्षवस्तु स्मृतास्सामान्यलिङ्गिनः ।। तेषां पृथक्पृथङ्गाम वृत्तिभेदात् कृतं श्रुतौ ।  \nकुटीचको बहूदश्च हंसश्चैव तृतीयकः ।। चतुर्थः परमो   \nहंसो य यः पश्चात्स उत्तमः ।  \nलिङ्ग तु वैष्णवं तेषां त्रिदण्डं सपवित्रकम् ।। इति ।  \nवृत्तिभेदश्च पराशरस्मृत्या प्रागेव दर्शितः ।  \nएवं परमहंसानां विशेषत एव प्राप्तेः, तत्परित्यागनिषेधाच्च द्वितीयः पक्षो निरस्तः ।  \n\nयद्यपि सामान्यमात्रं विशेषबलात्सङ्कोचमाप्नोति, तथाऽपि न विशेषाद्विशेषः पराभवमर्हति; अविशेषाद्विपरिवर्तप्रसङ्गाच्च ।  \n\nदृष्टश्चास्मदुक्तो विशेषः ।  \nत्वदभिमतस्त्वद्यापि न दृश्यते ।  \nननु \\* नखानि निकृत्य यज्ञोपवीतं विसृजेदिति दृश्यत इति चेन्न; \\*नखानि निकृत्य पुराणवस्त्रयज्ञोपवीतकमण्डलून् त्यक्त्वा नवान् प्रगृह्याश्रमं प्रविशेदिति श्रुत्यैव त्यागग्रहणयोः   \nपुराणनूतनविषयत्वस्य न्यायनिरपेक्षमेव व्यवस्थापनेन विरोध प्रशमनात्सामान्ययज्ञोपवीतस्य पुराणत्वविशेषिते पर्यवसातुमुचितत्वात्, सामान्यनिषेधस्य नूतनविशेषविधिना स्पर्धितुमशक्तेः; \\* न हिंस्यादित्यादिवत् ।  \nनच विसृजेदित्यस्य न गृह्णीयादित्यर्थः, येन नूतनग्रहणपरतया विषयव्यवस्था दुःस्थिता स्यात् ।  \nनच तद्युक्तम्, उपचारप्रसङ्गात् ।  \nयद्यपि गृहीतगृहीतविषयं विसर्जनं कथंचित्पश्यसि, तथाऽपि पूर्वधृतविषयत्वमेव स्वारसिकम् ।  \n\\*नवान्प्रगृह्येत्यस्यानादरे च दण्डादेरसंग्रहसिद्धिः ।  \nअन्यथा पूर्वोदाहृतविशेषश्रुतिविरोधश्च ।  \nअत एव \\* बहिस्सूत्रं त्यजेद्बुधः इत्येतदपि पुराणब्रह्मसूत्रत्यागविषयं मन्तव्यम् ।  \nननु \\* ब्रह्मचर्यादेव प्रव्रजेत् गृहाद्वा वनाद्वेति ब्रह्मचारिणोऽपि पारिव्रज्यं विधीयते, न च तस्य द्वितीयं ब्रह्मसूत्रमस्ति, ततश्च कथं तद्विषये \\*बहिस्सूत्रं त्यजेदिति वचनं योजनीयमिति चेत्; कथं वा छन्दोगब्रह्मचारिणां परिव्रज्यायां \\* सशिखं वपनं कृत्वेति शिखावपनं योजयिष्यसि? संभवद्विषयं शिखावपनमिति चेत्; तर्हि संभवद्विषयोऽयं बहिस्सूत्रत्यागविधिरपीति किं न पश्यसि?  \nकिंच, प्रमाणान्तरविरोधपरिहारार्थं बहिस्सूत्रमित्यर्थान्तरं वर्णयन्ति ।  \nबहिः सूत्रमित्यव्ययीभावः ।  \nतेन सूत्राद्बहिर्भूतं समस्तमपि परित्यजेदित्यर्थः ।  \nसन्नयस्यतो ब्रह्मसूत्रातिरिक्तं सर्वमपि परित्याज्यमित्यनेन सन्नयासानुगुणं समस्तनैरपेक्ष्यमुच्यते; तेन न ब्रह्मसूत्रपरित्यागसिद्धिः ।  \n\\*सशिखं वपनं कृत्वेत्यपि \\*सविष्टरमन्नं भुञ्जीतेत्यादिवत्कर्तव्यसाहित्येनान्वयः ।  \nतेन शिखासहित एव शेषवपनं कुर्यादित्यर्थः ।  \nन पुनः \\*सघृतमन्नं भुञ्जीतेत्यादिवत्, बहुप्रमाणविरोधात् ।  \nननु \\* यदक्षरं परं ब्रह्म तत्सूत्रमिति कल्पयेत् ।  \nयमिनो ज्ञानशिखिनः शिखायज्ञोपवीतिनः ।। इत्यादि वचनबलात् सामान्यतः पुराणनूतनसमस्तप्रतिषेध एवाभिप्रेत इति गम्यत इति चेत्; मैवम्, अन्यपरत्वादस्य वाक्यस्य ।  \nतथा हि -इदं वाक्यं विद्वद्विषयं वा, विविदिषुविषयं वा, परमहंसविषयं वा? पूर्वत्र विद्यास्तुत्यर्थता युक्ता ।  \nतथा च \\*कुर्वन्नेवेह कर्माणि जिजीविषेच्छतँ समाः, \\* न कर्म लिप्यते नरे ति वाक्यमधिकृत्व सूत्रितं भगवता बादरायणेन \\*स्तुतयेऽनुमतिर्वेति ।  \nतेन ब्रह्मविदां शिरसि हृदि च यावदायुषं धार्यं शिखायज्ञोपवीतं ज्ञानान्वितमत्यन्तं प्रशस्तमित्यर्थः ।  \n\nद्वितीये तु अवधानविधिपरतैव \\* यदक्षरमित्यादिना व्यक्ता, दृष्टोपकारे   \nसंभवत्यदृष्टोकारकल्पनायोगाच्च ।  \nअनयोश्च पक्षयोरस्यार्थस्य नाश्रमविशेषाङ्गत्वसिद्धिरपि ।  \nतृतीयस्तु स्यादप, यद्याश्रमकर्मोक्तिः स्यात्, नच तत्र तत्पश्यामः ।  \nसत्यप्याश्रमप्रसङ्गे गृहस्थावस्थागतद्वितीयसूत्रत्यागमुपदिश्य विहितत्यागजातानुशयं प्रति अर्थवाद इति युक्तम्, अर्थवादलिङ्गभूयस्त्वात् ।  \nन ह्यत्र विधिरनुश्रूयते, अन्यथा पूर्वोक्तश्रुत्यादिविरोधस्य दुष्परिहरत्वादिति ।  \nभवतु वैतद्वाक्यमनन्यपरम्, तथाऽपि प्रागुक्तश्रुत्यादिबलाद्विकल्प एव स्यात्, न त्वेकान्ततो निषेधः, अन्यथा कुटीचकादीनामपि एकान्ततस्तन्निषेधप्रसङ्गात् ।  \nन चैतद्वचनं परमहंसमेवाधिकृत्य प्रवृत्तम्, नियामकाभावात् ।  \nश्रुतिविरुद्धार्थां क्वचित् कैश्चिदप्यनधीयमानां त्वत्पक्षपातिना विकल्पवादिना विज्ञानेश्वरेणानाघ्रातां तत्पक्षं विस्तरेण प्रतिक्षिपद्भिः भास्कराचार्ययादवप्रकाशमस्करि प्रभृतिभिरुद्धृत्यापरिहृतामन्यादृशीं श्रुतिं द्रष्टुमिच्छसि ।  \nयदि च साऽपि स्यात्, कथं सर्वस्मर्तृणां ब्रह्मसूत्रधारणविधानैककण्ठ्यम्? यच्च त्यागार्थं व्यासादिवचनमिति कैश्चित्पठ्यते, तदपि तत्तत्कोशेषु न पश्यामः न चोदाहरन्ति पूर्वे निरूपकाः ।  \nनच प्रत्यक्षश्रुतिविरोधे वैदिकपरिगृहीत बहुस्मृतिविरोधे चाप्रसिद्धस्मृतिमात्रस्य जीवितमस्ति ।  \nलब्धजीवितत्वेऽपि आन्यपर्यमलेपकमतभङ्गे प्रपञ्चयिष्यते ।  \nअतः तद्वचनकारिषु व्यासादिसमाख्यां सङ्केतेन प्रक्षिप्य धर्मसूनुरिव सत्यवादी भव ।  \nएतेन पञ्चरात्रादिमूलः परमहंसस्य ब्रह्मसूत्रपरित्याग इति निरस्तम्, प्रमाणभूतेषु तेषु तथाविधवचनादेरसंभवात् ।  \nसंभवे चान्यपरत्वस्य गृहीतुं युक्तत्वात् ।  \nपरब्रह्मभूतभगवत्प्रीणनतत्तदर्थविशेषप्रपञ्चने हि पञ्चरात्रस्यैदम्पर्यम्, न सदाचारेषु ।  \nतत्र तु आैदासीन्यमेव तस्येति न श्रुत्यादिविरोधे तत्र प्रगल्भतेति मधअयस्थदृष्टया पश्यामः ।  \nन च पञ्चरात्रमूलत्वेन भागवत परिगृहीते नैरुक्तेऽपि वेदभागे परिव्राजकप्रकरणे भवदभिमतं यज्ञोपवीतादिप्रहाणं दृश्यते ।  \nनच शाण्डिल्यः सूत्रयति ।  \nन च सात्वतादिषु सुरक्षितकोशासु संहितासु तथाविधवचनप्रसङ्गः ।  \nअतो युष्मत्कूटस्थपक्षपातिनां प्रक्षेपस्तथा स्याद्वा न वेति समीचीनदृष्टया भावय ।  \nअतः परमहंसेष्वपि द्विजसामान्यतः परिव्राजकसामान्यतस्तदवान्तरविशेषतश्च प्राप्तं ब्रह्मसूत्रं न विशेषतो बाधमर्हतीति सिद्धम् ।।  \n\n## विकल्पाभावः\nनापि तृतीयः; विषयव्यवस्थापनयोग्यानां वाक्यानां विरोधाभावादेवाष्टदोषदुष्टविकल्पपर्यवसानायोगात् ।  \nअन्यपरतया निश्चितानां तु दुर्बलत्वादेव ।  \nविरोधे बलसाम्ये च सति हि गत्यन्तराभावाद्विकल्पः स्वीक्रियते ।  \nन च गुरुलघुनोर्विकल्पस्संभवति, गुरुविधायकस्य शास्त्रस्याननुष्ठानलक्षणाप्रामाण्यप्रसङ्गात् ।  \nन हि लघौ सति गुरौ कश्चिदपि   \nप्रवर्तते ।  \nमुख्यामुख्यतया तु विभागः संभवेदपि, यद्यनन्यथासिद्धो लघुविधिस्सिध्येत् ।  \nन च तदस्तीत्युक्तम् ।  \nन चामुख्यं   \nभवद्विशेषमङ्गीकरोषि ।  \nन च मुख्यकल्पशक्तानाममुख्यकल्पस्वीकारो युक्तः ।  \nन च तेषां प्रत्यगात्मप्रावण्येन बाह्येष्वौदासीन्याद मुख्यकल्पपरिग्रह इति युक्तम्, शक्तस्यौदासीन्ये प्रत्यवायात् ।  \nनच वः कांचिदशक्तिं भास्करीयादयः सूक्ष्मनिरूपणेऽपि पश्यन्ति ।  \nयथाऽऽहुः -\\* कन्थां वहसि दुर्बुद्धे गर्दभेनापि दुर्भराम् ।  \nशिखायज्ञोपवीताभ्यां कस्ते भारः प्रसज्यते ।। सन्ध्यावन्दनवेलायां मुक्तोऽहमिति मन्यसे ।  \nखण्डलड्डुकवेलायां दण्डमादाय धावसि ।। इति ।  \nयत्तु न्यायविदाऽपि विज्ञानेश्वरेणाऽप्युक्तम् -\\* यज्ञोपवीतधारणं वैकल्पिकम्, \\* यज्ञोपवीतं विसृजेदिति श्रुतेरिति; तदपि विकल्पासंभवस्योक्तत्वात् स्वपक्षसंरक्षणाभिनिवेशकारितमित्यनादरणीयम् ।  \n\n## नाङ्गि-निवृत्तेर् अङ्ग-निवृत्तिर् इति\nनापि चतुर्थः, ब्रह्मविदामप्यत्यन्तकर्मनिवृत्तेर्दूषितत्वात्; युष्माभिरपि प्रणवजपाचमनादिकर्मणामद्यापि क्रियमाणत्वात् ।  \n\\* तस्माद्यज्ञोपवीत्येवाधीयीतेत्यादेर्दुर्लङ्घत्वात्, अर्थप्राप्तभोजनादिकर्मणां च अयज्ञोपवीतिनाऽनुष्ठाने प्रायश्चित्तविधानात् ।  \n\n## पूर्वानुष्ठानम्\nनापि पञ्चमः \n (पूर्वानुष्ठानाद् इति)\n ;  \n\nश्रुत्य्-आदि-विरुद्धस्याचारमात्रस्यानुपादेयत्वात्,  \n\nपञ्च-शिख--दुर्वासः-प्रभृति--परिगृहीत-परिव्राजक-स्तोमेषु  \nब्रह्म-सूत्र-परित्यागस्य पुराणेष्व् अदर्शनात्,  \n\nपरिव्राजकानुकारि--धनञ्-जयादिषु  \nब्रह्म-सूत्र-परित्यागाश्रवणात्,  \n\nभवदीय-यूथ्य--भास्कराचार्य--यादव-प्रकाश--भगवन्-नाथ-मुनि--पारम्-पर्य--विघटितत्वाद्,  \n\n[विस्तारः (द्रष्टुं नोद्यम्)\n\n> भवदीय-यूथ्यानाम्, भास्कराचार्य--यादव-प्रकाश--भगवन्-नाथ-मुनीनां च पारम्-पर्ययोर् विघटितत्वात् \n\nइति विग्रहः?? \n\n> कूटस्थतया नाथमुनि-निर्देश-मात्रेण  \nतस्य यतित्वं दुस्साधम् ।  \nनाथमुनि-विघटितत्वं तच्छिष्य-परम्परायां सूत्रादिधारणात् सिद्धम्। \n\nइति श्रीवत्साङ्काचार्यः। ]\n\nभवत्-पक्ष-प्रवेशित-विसंवादैक्याच् चानुविधेयाचारत्वासंभवाद् इति ।  \n\n## उपसंहारः\nअतस् सिद्धं परम-हंसैर् अपि यज्ञोपवीतमवश्यं धार्यम् इति ।  \n\nएवमुपवीतोक्तन्यायेन परिव्राजकसामान्यतः प्राप्तेः, तथा परमहंसमेवाधिकृत्य त्रिदण्डविधानात्, चतुर्णामपि लिङ्गभेदनिषेधाच्च तस्यैकदण्डधारणे नियमोऽपि निरस्तः ।  \nअथ स्यात् -\\* न चात ऊर्ध्वं शुक्लमंबरं बिभृयात् एकदण्डी त्रिदण्डी वेति बोधायनादिवचनात् त्रिदण्डैकदण्डधारणयोर्विकल्प इति; भवत्वेवम्, तथाऽपि परमहंसस्य एकदण्डधारणमेव, इतरेषां त्रिदण्डधारणमेवेति नास्ति नियमः, अविशेषेण तेषां प्रसक्तेः ।  \nभवत्वेवं का नो हानिरिति चेत्; नियमाभिमानहानिः ।  \nगुरुलघुनोस्तुल्यविकल्पानुपपत्तिं चात्र यादवप्रकाशादयः प्राहुः ।  \nअतो मुख्यामुख्यतयैवायं विकल्पस्स्यात् ।  \nतदेतद्भगवान् व्यासः स्पष्टयति \\* त्रिदण्डधारणं शस्तमिति ।  \nबोधायनादिसामान्यवचनविकल्पितैक दण्डधारणस्य त्रिदण्डालाभरूपापद्विषयतया हारीतमेघातिथिभ्यां व्यवस्थापिता ।  \n\\* त्रिदण्डं वैणवं सौम्यं सत्वचं समपर्वकम् ।  \nवेष्टितं   \nकृष्णगोवालरज्ज्वा तु चतुरङ्गुलम् ।। नष्टे जलपवित्रे च त्रिदण्डे वा प्रमादतः ।  \nएकं तु वैणवं दण्डं पालाशं बैल्वमेव वा ।। गृहीत्वा विचरेत्तावद्यावल्लभ्यं त्रिदण्डकम् ।  \nयत्नेनान्वेषयेन्नित्यमप्रमत्तः समाहितः ।। इति हारीतः ।  \nमेघातिथिस्तु -\\* यावन्न स्युस्त्रयो दण्डास्तावदेकेन पर्यटेत् इति ।  \nन चैतत्प्रक्रान्तत्रिदण्डधारणपुरुषविशेषविषयमिति नियन्तुं शक्यम्, एकदण्डी त्रिदण्डीवेत्यस्याद्यापि तुल्यत्वनिश्चयाभावात् ।  \nयद्यपि च प्रथममेव कस्यचित्त्रिदण्डालाभादेकदण्डग्रहणं संभवति, तथाऽपि न तत्र प्रक्रमपरिनियतिरङ्गीकर्तुं शक्या, अमुख्यत्वात् ।  \n\\* यावन्न स्युस्त्रयो दण्डास्तावदेकेन पर्यटेत् इत्यस्य चाविशेषेण प्रक्रमेऽपि प्रवृत्तेः ।  \n\nकिंच, प्रत्यक्षश्रुतिसिद्धं त्रिदण्डधारणम्, स्मार्तस्तु विकल्पः, पूर्वं तु श्रुतिस्मृत्युभयसिद्धम्, उत्तरत्र तु स्मृतिरेव ।  \n\\*यद्वै किंच मनुरवदत्तद्भेषजम्, \\*मन्वर्थविपरीता तु या स्मृतिस्सा न शस्यते इत्यादिश्रुतिस्मृतिभिराप्ततमत्वेन परिगृहीतमन्वादिस्मृतिसिद्धं त्रिदण्डधारणम्, विकल्पस्तु यत्किंचित्स्मृतिसिद्धः ।  \nभूयस्यः स्मृतयस्त्रिदण्डधारणे पूर्वोपात्ता उपाधास्यमानाश्च; विकल्पे तु द्वे तिस्रः सन्ति न वेति न जानीमः ।  \nतथा हि दक्षबृहस्पती - \\* मेखलाजिनदण्डेन ब्रह्मचारीति लक्ष्यते ।  \nगृहस्थो यष्टिवेदाद्यैर्नखरोमैर्वनाश्रितः ।। त्रिदण्डेन यतिश्चेति लक्षणानि पृथक् पृथक् ।। इत।  \nि शाण्डिल्यः -\\* दण्डाणि त्रीणि संगृह्य धारयेद्विधिपूर्वकम् ।  \nअत्रिः -\\* लिङ्गं तु वैष्णवं तेषां त्रिदण्डं सपवित्रकम् ।  \nत्रिदण्डेन यतिश्चेति लक्षणं वै श्रुतं स्मृतौ ।। दत्तात्रेयः -\\* त्रिदण्डिरूपधृग्विप्रः साक्षान्नारायणः स्मृतः ।  \nत्रिदण्डी पूज्यते येन विष्णुस्तेन प्रपूजितः ।। अष्टाक्षरेण मन्त्रेण नित्यं नारायणात्मना ।  \nनमस्यो भक्तिभावेन विष्णुरूपी त्रिदण्डधृक् ।। त्रिदण्डं लिङ्गमाश्रित्य जीवन्ति बहवो द्विजाः ।  \nयो हि ब्रह्म न जानाति त्रिदण्डार्हो न स स्मृतः ।। अत्रिदत्तात्रेयौ - \\* काणादशाक्यपाषण्डैस्त्रयीधर्मो विलोपितः ।  \nत्रिदण्डधारिणा पूर्वं विष्णुना रक्षिता त्रयी ।। हारीतः \\* विष्णुरूपं त्रिदण्डाख्यं सर्वदा धारयेद्यतिः ।  \nकुयार्त्त्रिदण्डग्रहणं कालक्षेपं न कारयेत् ।। वृद्धदक्षः \\* केशमात्रान् समग्रन्थीन् त्रिदण्डान् वैणवान् यतिः ।  \nधारयेदिति शेषः ।  \nइत्थं परश्शतास्स्मृतयः विस्तरभयान्न   \nलिख्यन्ते ।  \nअतो गुरुलघुविकल्पानुपपत्तेः शस्ताशस्तत्वकण्ठोक्तेः त्रिदण्डालाभदशाविषयत्व प्रतिष्ठापनात्, त्रिदण्डधारणस्य प्रत्यक्षश्रुतिसिद्धत्वात्, आप्ततमबहुस्मृत्युपबृंहितत्वात्, त्रिदण्डधारणमेव चतुर्णां परिव्राजकानामविशेषेण मुख्यम्; एकदण्डधारणं त्वमुख्यम्; तच्च आपद्दशायां चतुर्णामपि संभवति, इति सिद्धम् ।  \n\nअनेनैव न्यायेन परमहंसस्य शिखावर्जनमप्यनुपपन्नम्; चतुर्णामपि लिङ्गभेदनिषेधस्य दर्शितत्वात्, विशेषविधायकासिद्धेः ।  \n\\* मुण्डः शिखी वेत्यादिविकल्पस्यापि त्रिदण्डैकदण्डधारणविकल्पवन्मुख्या मुख्यतयैव निर्वाह्यत्वात् ।  \nसंभवति हि केषांचिच्छिरसि व्याध्यादिवशात्केशानुत्पत्तिः ।  \nशौनकलिखितगालवात्रिप्रभृतिभिः शिखाधारणस्यैव स्मरणाच्च ।  \nगालवेन तु \\* त्रिस्थानलोमवपनं कृत्वा प्राजापत्यं कृत्वा प्राणायामशतं चरेत् इति शिखावपने प्रायश्चित्तविधानात् विकल्पवाक्यस्य मुण्डनवाक्यस्य च यथाकथंचिद्योजनीयतया समुच्चयार्थतां शिखाव्यतिरिक्तमुण्डनविषयतां शिखासम्बन्धमात्रविषयतां च यतिलिङ्गसमर्थने परमाचार्याः प्राहुः ।  \nशिखावपनमन्तरेण वपनेऽपि मुण्डशब्दस्तत्रैव दर्शितः ।  \nयथाह लिखितः \\* पौर्णमास्यां शिखावर्जं मुण्डयेत शिरो यतिः ।  \nअलाभे व्याधिपीडायां राजचोराद्युपद्रवे ।। वापयेत्पौर्णमास्यादि यावत्स्यात् कृष्णपञ्चमी ।  \nति ।  \nमेघातिथिः \\* कक्षोपस्थशिखावर्जं मुण्डयेत शिरो यतिः ।  \nइति ।  \nएवमन्यैरपि \\* कक्षोपस्थशिखावर्जमृतुसन्धिषु वापयेत् ।  \nन त्रैमुण्ड्यमतिक्रामेद्भिक्षुस्संवत्सरे क्वचित् ।। इत्यादिषु शिखाव्यतिरिक्तांशवपनेऽपि मुण्डशब्दस्य प्रयोगान्मुण्डनवपनशब्दयोः पर्यायवदविशेषत्वोप पादनाच्च सामान्यो मुण्डशब्दश्शिखाव्यतिरिक्तविषय इति स्वारसिकम्, विकल्पाङ्गीकारे त्वमुख्यत्वं दर्शितमस्माभिः ।  \nवाशब्दश्चार्थ इति परमाचार्या व्याचख्युः ।  \nअतः परमहंसैरप्येकमुपवीतमवश्यं   \nधार्यम्, त्रिदण्डशिखे च मुख्यतया परिग्राह्ये इति सिद्धम् ।  \nतदेतत् \\* वर्णाश्रमोचितेत्युचितशब्देन भाष्यकारैरपि सूचितमिति ।।  \n।।इति शतदूषण्यां यतिलिङ्गभेदभङ्गवादः चतुःषष्टितमः ।।64।।"
              },
              {
                "author": "Nrisimharaja",
                "commentary": "64 ---"
              }
            ]
          },
          {
            "verse_number": 65,
            "original_text": "65 अलेपकमतभङ्गवादः",
            "commentaries": [
              {
                "author": "Vedanta Desika (original text)",
                "commentary": "65 --- \n  \"65 अलेपकमतभङ्गवादः\" \n \n।।अथ अलेपकमतभङ्गवादः पञ्चषष्टितमः ।।65।।  \nअशेषाश्रमबाह्यानामीश्वराज्ञाभरश्रमात् ।  \n अलेपकदशाभाजामवलेपोऽत्र लुप्यते ।।  \nइह जगति केचिदवधूतसकलवर्णाश्रमधर्माश्चार्वाकसधर्माण आचणाडालमेकराशीभूय विधिनिषेधयन्त्रणामतन्त्रयन्तः पारिभाषिकब्रह्मविदो विश्वमाविलयन्ति, तैस्सह (वास) वादरूपसंभाषणादिकमपि निरयपातनमिति मन्वानास्तद्दर्शनेऽपि सर्वलोकलोचनमवलोकयन्तो दूरीभवन्ति सन्तः ।  \n उक्तं हि महर्षिभिः - \\* पुंसां जटाभरणमौण्ड्यवतां वृथैव   \nमोघाशिनामखिलशौचबहिष्कृतानाम् (निराकृतानाम्) ।  \n तेयप्रदानपितृपिण्डविवर्जितानां संभाषणादपि नरा नरकं प्रयान्ति ।। इति ।  \n तत्र यद्यपि तदभिमतशूद्रादि (वि) जातीयब्रह्मविदां त्रैवर्णिकब्रह्मविदामिव तथाविधपतनं न संभवति, तथाऽपि तत्त्वमस्यादिवाक्यश्रवणोपदेशधर्मोपप्लवादिभिः तेषामप्यसंभाष्यता ।  \n स्मर्यते हि \\* कपिलाक्षीरपानेन ब्राह्मणीगमनेन च ।  \n शूद्रे वेदाक्षरेणैव निष्कृतिर्न विधीयते ।। इत्यादि ।  \n तथाऽपि धर्मोपप्लवप्रशमनाशया युगमात्रविप्रकृष्टा वदामः ।  \n आचार्यवचनादिभिरीदृशमप्यनुमतम् \\* यत्किञ्चिदपि कुर्वाणो विद्वद्गुरुनियोगतः ।  \n तेषां वचनसामर्ख्यात् प्रायश्चित्तीयते नच ।। इति ।  \n  \nसर्वशिष्टबहिष्कृतेयं युष्मदवस्थितिराश्रमरूपा, अनाश्रमरूपा वा? पूर्वत्र चतुर्भ्योऽन्या अनन्या वा? न तावदन्या, श्रुतिस्मृतीतिहासपुराणादिषु पञ्चमाश्रमविधानादर्शनात् ।  \n \\* अथाश्रमं चरमं सम्प्रविश्येत्यादिरपि पारिव्रज्यविषयः प्रसिद्धः ।  \n अन्तिममात्रं हि चरमशब्दार्थः, न पुनः प्रसिद्धव्यतिरिक्तः ।  \n षोडशविधाश्रमप्रतिपादनं तर्हि कथमिति चेन्न; चतुर्णामेव चतुर्धा विभागेन तथा विधानात् ।  \n नाप्यनन्या, प्रथमं तावदनभ्युपगमात्, श्रुतिकिङ्करत्वप्रसङ्गाच्च ।  \n श्रुत्या ज्ञानविधानेन वयमप्याश्रमविशेषनिष्ठा भवामेति चेत्; श्रोत्रियाणां पुरतो मन्दं प्रभाषेथाः, नह्यकृतप्रायश्चितानां भवतामाश्रमप्रवेशमनुमन्यन्ते धार्मिकाः ।  \n न च युष्माभिरनेककालानुवृत्तदुर्वचस्वैरोचितप्रायश्चित्तं कर्तुं शक्यम् ।  \n स्वैररूपमेव किञ्चिदाश्रमविशेषनियतमिदमस्माकं महद्व्रतमिति चेन्न; तथाविधविध्यदर्शनात् ।  \n किञ्चास्मिन्महति सर्वलोकस्वरससिद्धे व्रते सति किमर्थमपुरुषार्थैरनन्तैर्नियमैः परिक्लेशयन्त्यागमाः ।  \n कश्चायमाश्रमो भवता वाङ्मात्रेणापि स्वीक्रियते? परमहंसाभिधानः पारिव्रज्यविशेष इति चेन्न; परमहंसादिविशेषमपि विविच्य प्रतिपादयन्तीषु शाट्यायनकाद्युपनिषत्सु पाराशर्यदत्तात्रेयादिस्मृतिषु भवत्परिगृहीतवेषाचारविपरीतोपदेशात् ।  \n अत एव मन्वादिषु त्रिविष्टपपात्रपवित्रकमण्डलुशिखायज्ञोपवीतत्रिदण्डानां सामान्येन विधानं न व्यवस्थितविषयमिति वक्तुं शक्यम् ।  \n ततश्च परित्यक्तयज्ञोपवीतादिकेष्वेकदण्डिकेष्वप्यद्याप्यायुष्मती   \nविप्रतिपत्तिर्भास्करयादवप्रकाशादि ग्रन्थरसायनसेवया निवर्तते ।  \n किं पुनर्विशेषतोऽपि वेदबाह्यसाम्यमङ्गीकुर्वत्सु भवादृशेषु? त्रिदण्डैकदण्डादिष्वपि च मुख्यामुख्यतया विकल्प इत्यपि स्मृतिभिरेव सिद्धमिति प्रागेवोक्तम् ।  \n  \nननु द्विविधाः परमहंसाः, विवृतवेषाचारा गूढवेषाचाराश्चेति; तत्र जाबालिकौषीतकादिश्रुतिषु तन्मूलबोधायनशौनकक्रतुकापिल   \nविश्वामित्रादिस्मृतिषु महाभारते ब्राह्मादिषु च पुराणेषु परमहंसस्य दण्डादिविधानात् विवृतवेषाचारास्सिद्धाः,वाजसनेयतैत्तिरीयकाथर्वणबाष्कलादिश्रुतिषु तन्मूलभगवद्गीतादिस्मृतीति हासभागवतादिपुराणादिषु च सर्वत्यागमात्रविधानात् गूढवेषाचारास्सिद्धा इति चेन्न; त्यागोक्त्यादीनां फलसङ्गकर्तृत्वादित्यागविषयत्वस्य वक्ष्यमाणत्वात् ।  \n  \nननु मैत्रायणीयब्राह्मणे तन्मूललोकाक्षिगृह्ये च परमहंसस्य दण्डग्रहणाग्रहणयोर्विकल्पो दृश्यते, तथाहि \\* परिव्राडेकशाटीपरिहितो मुण्डोदरपात्र्यरण्यनित्यो भिक्षार्थी ग्रामं प्रविशेदासायं प्रदक्षिणेनाविचिकित्सं सार्ववर्णिकं भैक्षाचरणमशिस्तपतितवर्जमयज्ञोपवीती शौचनिष्ठः काममेकं वैणवं दण्डमादधीत इति मैत्रायणीयब्राह्मणम् ।  \n अत्र कामशब्दाद्दण्डग्रहणे विकल्पो दर्शितः; लोकाक्षिगृह्ये च \\* अथातः परमहंसपरिव्रज्याविधिं व्याख्यास्यामः इत्युपक्रम्य, \\* सशिखान् केशआन् निकृत्य विसृज्य यज्ञोपवीतमित्याद्युक्त्वा, पुनरप्याह मौनी जातरूपधरः प्राचीमुदीचीं वा दिशं व्रजेत् तिष्ठ भगवन् दण्डं गृहाणेत्यध्वर्युणा दत्तं मस्तकप्रमाणं सत्वचमृजुं सौम्यमेकं वैणवं दण्डम् \\* इन्द्रस्य वज्रोऽसि, \\* सखा मे गोपायेति यदीच्छेदादधीतेति; अत्रापि यद्युपबन्धेनेच्छाश्रवणाद्विकल्पसिद्धिः ।  \n तथा वैखानससूत्रे चतुर्विधचतुराश्रमवर्णनावसरे \\* परमहंसा नाम वृक्षैकमूले शून्यागारे श्मशाने वा आसीना वा साम्बरा दिगम्बरा वा न तेषां धर्माधर्मौ सत्यानृते   \nशुद्धयशुद्ध्यादि द्वैतं सर्वसमारसर्वात्मानः समलोष्टाश्मकाञ्चनाः सर्ववर्णेषु भैक्षाचरणमित्यादि ।  \n अत्र \\* साम्बरा दिगम्बरा वेति विकल्पो विवृतगूढाचारभेदाभिप्रायेण ।  \n परमहंसोपनिषदि तु काष्ठदण्डनिन्दनेन परमहंसानां ज्ञानदण्डत्वं विधीयते ।  \n तस्माद्दण्डधारणं न मुख्यम् ।  \n तर्हि को मुख्य इति चेत्; अयं मुख्यः \\*न दण्डं न शिखां न यज्ञोपवीतं नाच्छादनं चरति परमहंसः ।  \n \\* ज्ञानदण्डो धृतो येन एकदण्डी स उच्यते ।। काष्ठदण्डो धृतो येन सर्वाशी ज्ञानवर्जितः ।  \n स याति नरकान् घोरान् महारौरवसंज्ञकान् ।। इत्यादि ।  \n आहच विष्णुः \\* अन्नार्थं लिङ्गमुद्दिष्टं न मोक्षार्थं विधीयते इति ।  \n मोक्षधर्मे च \\*यतेः सत्यपि लिङ्गेऽस्मिन् ज्ञानमेव हि कारणम् ।  \n निर्मोक्षायेह दुःखस्य लिङ्गग्रामो निरर्थकः ।। काषायधारणं मौण्ड्यं त्रिविष्टब्धं कमण्डलुः ।  \n लिङ्गान्यन्नार्थमेतानि न मोक्षायति मे मतिः ।। अन्यत्र च \\* लिङ्गाभावात्तु कैवल्यमिति ब्रह्मानुशासनम् ।  \n एवमन्यान्यपि लिङ्गनिन्दापराणि वाक्यानि द्रष्टव्यानि।  \n \\* अव्यक्तलिङ्गोऽव्यक्ताचार इत्यादीन्यपि लिङ्गपरित्यागाभिप्रायाण्येव ।  \n तदेवमस्ति परमहंसद्वैविध्यमिति ।  \n  \nतदिदमपेशलम्, गन्धर्वभाषितप्रायैराप्तत्वेऽप्यनिदम्परैः वाक्यैः परमहंसस्य न त्वदिष्टभिदासिद्धिः ।  \n इह तावत्त्वत्पक्षपातिविज्ञानेश्वराद्यनुदाहृतत्वात्,त्वत्पक्षप्रतिक्षेपकैर्यादवाचार्य भास्करप्रभृतिभिर्बहु श्रुतैरुपन्यस्य दूषितत्वाभावाच्च ।  \n सन्दिग्धश्रुतित्वादिषु केषुचिद्वचनेषु अप्रत्ययादेव परिहारः, अन्येषु त्वन्यपरतयेति संग्रहः ।  \n तत्र यदुक्तं मैत्रायणीयब्राह्मणो तन्मूललोकाक्षिगृह्ये च परमहंसस्य दण्डग्रहणाग्रहणयोर्विकल्पो दृश्यत इति ।  \n तदसत्, तत्रापि स्मृत्यन्तरादि सम्प्रतिन्नस्यैकदण्डत्रिदण्डविकल्पस्यैव विवक्षितत्वात् ।  \n काममेकं वैणवं दण्डमाददीत यद्वा त्रिदण्डमिति हि तत्राभिप्रायः ।  \n एवं \\*यदीच्छेदाददीतेत्यत्रापि यद्येकं दण्डं गृहीतुमिच्छेत् तदैकम्, अन्यथा त्रिदण्डमिति ।  \n अन्यथा कथं जातरूपधरस्यैव दण्डग्रहणाग्रहणविकल्पः? विद्वदविद्वद्विषयसन्न्यास भेदसिद्धावविद्वद्विषयं दण्डग्रहणं विद्वद्विषयं तदग्रहणमिति चेत्; किमिदं कर्णे स्पृष्टः कटिं चालयसि? जातरूपधरस्य कथं तद्ग्रहणमित्येतदेव ह्यनुयोगास्पदम्, न हि वैणवं दण्डं धारयन् कश्चिज्जायते, न च दिगम्बरो विकीर्णमूर्धज एकदण्डधारी कश्चिद्भवतामपीष्टो दृष्टो वा ।  \n दण्डग्रहणकाले, काषायमपि गृह्णीयादिति चेत्; किमत्र प्रमाणम्? स्मृत्यन्तरादिकमिति चेत्; तर्हि तदनुसारादस्मत्प्रदर्शितमेवार्थ मङ्गीकुरुष्व ।  \n अत्रस्तत्र सन्न्यसनवेलायां प्रागुदग्गमनावसर एव तथा वेषः, अनन्तरं तु यथालाभं यथेच्छं वा त्रिदण्डैकदण्डयोरन्यतरस्य काषायादेर्ग्रहणमेवाभिमतमिति भावय ।  \n यच्चाविद्वद्विषयं दण्डग्रहणमिति, तदपि साहसिकप्रलपितम्; विद्वांसमधिकृत्यैव तद्विधानात् ।  \n कथं चातिशयितविद्येन भवता इतिहासपुराणादिपठितकाषायदण्डशिखाधारिणः कपिलपञ्चशिखदुर्वासः प्रभृतयो महर्षयश्शङ्करादयश्च भवत्सिद्धान्तप्रतिष्ठापकाः, भगवन्नाथमुनिमिश्रभास्करयादव प्रकाशादयश्चाविद्वांस इत्युन्नीतम्? तदेतदवैदिकसिद्धान्तसारस्यमन्तरेण न कस्यचिद्रोचेत ।  \n यत्तु विखनस्सूत्रे \\* साम्बरा दिगम्बरा वेति विकल्पो विवृतगूढाचाराभिप्रायेणेति, तदपि न; तदसिद्धेरेव तद्विषयत्वासिद्धेः ।  \n तत्र हि निस्सङ्गत्वप्रतिपादनाय तथातथा व्यपदेशः, यथा \\*वृक्षमूले शून्यागारे श्मशाने वा वासिन इत्यत्र न व्यवस्थितविषयो विकल्पस्तद्वदत्रापि ।  \n \\* न तेषां धर्माधर्मौ सत्यानृते   \nशुद्ध्यशुद्धयादि द्वैतं सर्वसमा इत्यत्रापि नह्यधर्मासत्याद्यनुमतिः क्रियते ।  \n तथासति तेषामित्यविशेषेण परामृष्टानां विवृतवेषाणामपि तदनुमतिप्रसङ्गात् ।  \n न च तदिच्छसि ।  \n अतस्तत्राप्यधर्मासत्यादेः स्वाश्रमाङ्गभूतकतिपयधर्मव्यतिरिक्त   \nधर्माधीनां च स्वरूपतः प्रहाणमुच्यते ।  \n  \nयत्तु परमहंसोपनिषदि काष्ठदण्डनिन्दनेन ज्ञानदण्डविधानमित्युक्तम्, तदपि \\* न हि निन्दा निन्द्यं निन्दितुं प्रवर्तते, अपि तु निन्दितादितरत्प्रशंसितुमिति न्यायेन ज्ञानदण्डविधानादरादेव ।  \n यथा अनुदितहोमनिन्दा उदितहोमप्रशंसार्था, तथेहापि ।  \n अन्यथा काष्ठदण्डधारिणः कथं महारौरवादिप्राप्त्यभिधानम्? तथा च सति काष्ठदण्डधारणस्य महापातकत्वप्रसङ्गेन तद्धारिणां दूरपरिहरणीयत्वप्रसङ्गात् ।  \n तत्र शिखायज्ञोपवीताच्छादनपरित्यागोक्तिरपि तत एवान्यपरेति सिद्धम् ।  \n विवृतवेषादिविषयतया च वक्ष्यमाणप्रकारेण यथासंभवं तन्निर्वाहस्सर्वत्र ।  \n एवं लिङ्गनिन्दापराण्यपि सर्वाणि स्मृतिवचनानि लिङ्गमात्रवतां तत्तद्धर्मविकलानां निन्दापराणीति तत्र तत्रैव पूर्वापरपरामर्शेन सुव्यक्तम् ।  \n \\* अव्यक्तलिङ्गोऽव्यक्ताचार इति वाक्यं तु लिङ्गाचारयोर्गोपनमवमन्तव्यतार्थं विदधातीति प्रतीयते, न ह्यलिङ्गोऽनाचार इत्युच्यते ।  \n अतो नास्ति भवदभिमतं परमहंसद्वैविध्यम् ।  \n त्रिदण्डैकदण्डादिविकल्पास्तु संभवन्ति ।  \n ननु श्रीभागवते \\* न्यासे कुटीचकः पूर्वं बहूदो हंसनिष्क्रियाविति परमहंसस्य निष्क्रियत्वमुक्तमिति चेत्; किमतः? गूढाचारसिद्धिरिति चेन्न; कुटीचकादित्रयेण सह परमहंसावान्तरविशेषस्य निर्देशायोगात् ।  \n न हि पृथिव्यादिद्रव्यवर्गपरिगणने घटः पट इत्यपि परिगण्यते ।  \n परमहंसमात्रोपादाने तु न त्वदभिमतसिद्धः ।  \n तस्य निष्क्रियत्वोक्तिस्तु पूर्वपूर्ववत्कर्मप्राचुर्याभावात्, अल्पधने पुरुषे दरिद्रशब्दात् ।  \n न च सर्वे   \nपरमहंसास्सर्वक्रियाशून्या इति त्वयापि स्वीकृतम् ।  \n विवृतगूढवेषाचारविभागाभावप्रसङ्गात् ।  \n ननु करतलामलकीकृतसकल निगमस्मृतीतिहास पुराणार्थैस्समस्तन्यायसार्थवाहैः परमहंसपरिव्राजकपरिबृढैर्भगवच्छङ्कराचार्यैरशेषोप निषत्स्मृति जलधिसुधायामुपदेशसाहस्रिकायां सर्ववर्णाश्रमधर्मत्यागरूपो गूढाचारधर्मः स्वपक्षतयाऽभीक्ष्णं सयुक्तिकं प्रदर्शित इति चेत्; अहो भवान् महीयोभिराचार्यवर्णनादृष्टैरनिष्टान् विजिगीषते ।  \n ये पुनर्यत्प्रतिपादिते निर्विशेषात्माद्वैते प्रपञ्चवञ्चनादौ च प्रमाणसरणिमनुसरन्तो विवदन्ते, ते कथं तत्समर्थितेऽप्यन्यस्मिन्नपार्थे चरितार्थधियो भवेयुः ।  \n ये चात्राशरीरत्वादयो युक्त्याभासा वर्णाश्रमधर्मत्यागाय वर्णिताः, तेऽपि जीवन्मुक्तिजीवघातेन विनिहता वेदितव्याः ।  \n शरीरतत्प्रयुक्तसुखदुःखाद्यनुषङ्गस्य प्रत्यक्षादिसिद्धत्वेन तन्निषेधस्य तद्बाधितत्वात् ।  \n स्वरूपेण वर्णाश्रम रहितस्याप्यात्मनश्शरीरविशिष्टाकारेण तद्वत्तामुपजीव्य प्रवृत्तैश्शास्त्रैरेव तत्प्रयुक्तानुष्ठानसिद्धेः ।  \n न हि देहात्मभ्रमोपजीवनेन पारलौकिकशास्त्रोदयः ।  \n अतो न कथंचिदपि युष्मदनुष्ठीयमानं स्वैरकर्मसहं पारमहंस्यं नाम किमपि दृश्यते ।  \n  \nननु ये बहिर्विषयविमुखतया निषिद्धनिवृत्तविरक्तलिङ्गधारिणः त एव साक्षात्परमहंसाभिधानब्रह्मविदः, वयं तु नामात्रधारिण इति चेन्न; तैरप्याश्रमविशेषनियतलिङ्गविशेषस्य धर्मविशेषस्य चापरित्यागात् ।  \n यश्च तेषां विषयवैमुख्यं निषिद्धनिवृत्तिकारणमुक्तम्, तदपि किं निश्शेषशब्दस्पर्शादि वैमुख्यरूपम्, उत कतिपयवैमुख्य रूपमिति? नाद्यः, कबलग्रहणादौ कस्यचिदप्यंशस्य न्यूनत्वादर्शनात् ।  \n मिथ्यैतदिति चेत्; शान्तं पापम्, कृतघ्नोऽसि ।  \n ये भवत्सु ब्रह्मवित्त्वेन बम्भ्रम्यमाणाः प्रतिदिनमग्रासने कृत्वा यथाभिलाषं चतुर्विधमन्नमुपहरन्ति, ते पुनरेवंविधं वाक्यमाकर्ण्य कथं न परिदूयेरन्? येन च प्रमाणेन ब्रह्मविद्भोगानां तेनैवाब्रह्मविद्भोगानामपीति सर्वेषामनायासेन विषयवैमुख्यं समर्थितम् ।  \n द्वितीयेऽपि यत्किंचिद्विषयवैमुख्यमात्ररूपम्, उत निषिद्धवैमुख्यरूपमिति ।  \n पूर्वत्रान्येषामपि तत्संभवेन पुनरप्यविशेषः ।  \n उत्तरत्रापि तन्निषिद्धवैमुख्यं किमनिष्टत्वमात्रात्, उत शास्त्रसिद्धानर्थहेतुत्वाध्यवसायेन? नाद्यः, विकल्पासहत्वात् ।  \n अनिष्टत्वमपि शस्त्राग्निकण्टकादिवत्सर्वप्रतिकूलत्वोपलम्भाद्वा, ब्रह्मवित्प्रतिकूलत्वोपलम्भाद्वा, आनुकूल्यानुपलम्भन मात्राद्वा? न प्रथमः, सर्वलोकोपलम्भविरोधात् ।  \n अत एव नापरः, ब्रह्मविदां स्वात्मप्रत्यक्षविरोधात् ।  \n न हि मांसादिषु संस्कृतेषु ब्रह्मविदामपि निम्बादिवत् प्रातिकूल्यादिबुद्धिः ।  \n परेषां तु चेष्टाकारलिङ्गाकानुमानविरोधः ।  \n शैलूषादिचेष्टादिवदिहापीति चेन्न; परविप्रलम्भपरानन्द जननादिप्रयोजनायोगेन तथाविधबुद्धिपूर्वकत्वानुपपत्तेः ।  \n स्वार्थताबुद्धिपूर्वकत्वे तु वैमुख्यासिद्धेः, भक्षणाद्यर्थप्रवृत्तेरबुद्धिपूर्वकत्वायोगात् ।  \n निषिद्धार्थप्रवृत्तिरेव तेषां नास्तीति हेत्वसिद्धिरिति चेत्; प्रामादिकनिषिद्धप्रवृत्तेर्ब्रह्मविदामपि संभवात् ।  \n बुद्धिपूर्वकनिषिद्धप्रवृत्त्यभावस्तु शास्त्रसिद्धानर्थ हेतुत्वाध्यवसायेनैवेति द्वितीयः कल्पस्स्यात् ।  \n तथा च निषेधसास्त्रकिङ्करत्वेनाविशेषात् विधिशास्त्रमप्यनुबघ्नातीति दुरन्तता ।  \n नचैतदुभयं भवतामिष्टम् ।  \n यदाहुः \\*दग्धाखिलाधिकारत्वात् ब्रह्मज्ञानाग्निना मुनिः ।  \n वर्तमानः श्रुतेर्मूघ्नि नैव स्याद्विधिकिङ्करः ।। इति ।  \n अत्याश्रमपक्षोऽयम्, आश्रमपक्षे तूभयमपीष्टमिति चेत्; तर्हि यथाविधि लिङ्गाचारावनुवर्तस्व ।  \n तदा तु न विवदामहे ।  \n   \nशास्त्रवश्यत्वाभावेऽपि ज्ञानिनोऽत्यर्थनिषिद्धनिरोधवासनाबलादेव बुद्धिपूर्वनिषिद्धनिवृत्तिरिति चेन्न; निषिद्धनिरोधवासना हि निषिद्धे प्रवृत्तिं निवर्तयति ।  \n नचाब्रह्मविदो निषिद्धं ब्रह्मविदोऽपि निषिद्धं भवति, अतिप्रसङ्गात् ।  \n अतश्चानिषिद्धत्वात्   \nप्रवृत्तिरेव स्यात् ।  \n अन्यथा ब्रह्मचर्यावस्थानिषिद्धतत्सन्निरोधवासनया उत्तरेषामाश्रमाणामनारम्भ प्रसङ्गात् ।  \n विधिवशात्तत्र पुनः   \nप्रवृत्तिरिति चेन्न; ब्रह्मचारिनिषिद्धेषु गृहस्थादीनामविहिताप्रतिषिद्धेषु केषुचिदन्तर्माल्यादिष्वप्यप्रवृत्ति प्रसङ्गात् ।  \n यदि च प्राङ्निषिद्धत्वमात्रेण तदानीमनिषिद्धेऽपि वासना निरोधिका, तदा ब्रह्मविदो न काचिदपि प्रवृत्तिः स्यात्, सर्वेषामपि कर्मणामधिकारिभेदेन देशकालादिभेदेन वा निषिद्धत्वात् ।  \n अस्तु तादृशो निरीहोऽस्माकं ब्रह्मविदिति चेन्न; समाधिं स्वापादिकं वाऽन्तरेण तादृगवस्थत्वासिद्धेः ।  \n नच समाधिस्थं तथाविधं प्रतिक्षिपामः ।  \n तस्याप्युत्थानकाले विधिनिषेधौ गलग्राहिणावेव ।  \n अस्तु तर्हि लोकसंग्रहार्थं निषिद्धवैमुख्यमिति; तर्हि न वैमुख्यमपि तु बलान्निरोधः ।  \n तथा च विहिताभिमुख्यमप्यभिमुखीभवति ।  \n लोकसंग्रहोऽपि लोकक्षोभजन्यपापभयादेवेति तदेव शास्त्रवश्यत्वम् ।  \n ब्रह्मानुभवरसवशादेव निषिद्धक्षुद्ररसवैमुख्यमस्त्विति चेन्न; अविहिताप्रतिषिद्धेऽप्यप्रवृत्ति प्रसङ्गात् ।  \n साच सत्यपि समाधिदशैवेति प्रागेवोक्तम् ।  \n एतेन जरठवद्भोक्तृत्वशक्तिवैकल्यात् ब्रह्मविदो भोगवैमुख्यमिति च प्रत्युक्तम् ।  \n अलाभान्निवारकराजादिभयाद्वा तद्वैमुख्यमिति तु स्यात् ।  \n तदेतत्तुरङ्गमब्रह्मचर्यम्, निर्विघ्नलाभदशायां तु स्वरैमेव ह्यायातम् ।  \n  \nएतेनात्याश्रमपक्षेऽपि निषिद्धवैमुख्यं दूषितम् ।  \n अनाश्रमित्वावस्था च किं विधायकशास्त्रबलादङ्गीक्रियते, लिङ्गदर्शनमात्राद्वा, तदशक्त्या वा, अन्यतो वा कुतश्चिदिति ।  \n न प्रथमः, विधायकादर्शनात्; प्रत्युत \\* अनाश्रमी न तिष्ठेत्तु दिनमेकमपि द्विजः   \nइत्यादिस्मृतिशतैर्निषेधात् ।  \n नचैतदविद्वद्विषयं मन्तव्यम्, सङ्कोचकाभावात् ।  \n अनाश्रमित्वविधिदर्शने हि तत्सङ्कोचः ।  \n ज्ञानिनामपि नाश्रमो निषिध्यते, अपि तु स्वैराचारः ।  \n यथा \\* नाविरतो दुश्चरितान्नाशान्तो नासमाहितः ।  \n नाशान्तमानसो वापि प्रज्ञानेनैनमाप्नुयात् इति ।  \n  \nननु \\* तद्यथा पुष्करपलाश आपो न श्लिष्यन्त एवमेवंविदि पापं कर्म न श्लिष्यते, \\* अनिष्टमिष्टं मिश्रं च त्रिविधं कर्मणः फलम् ।  \n भवत्यत्यागिनां प्रेत्य न तु सन्न्यासिनां क्वचित् ।। इति श्रुतिस्मृतिभ्यां ज्ञानिन उत्तराधाश्लेषः श्रूयत इति चेन्न; दुश्चरितविरतिपरश्रुतिबलादेवाश्लेष श्रुत्यादेरबुद्धिपूर्वविषयत्वात्, आपद्विषयत्वाच्च ।  \n सूत्रितं च \\*सर्वान्नानुमतिश्च प्राणात्यये तद्दर्शनादिति \\* शब्दश्चातोऽकामकार इति च ।  \n \\* कुर्वन्नेवेह कर्माणि जिजीविषेच्छतं समाः, इत्युक्त्वा \\* न कर्म लिप्यते नरे इति वचनात् बुद्धिपूर्वकर्मणाऽप्यश्लेषः श्रुत इचि चेन्न; तस्य वाक्यस्य विद्याङ्गभूतासङ्गकर्मविषयत्वात् ।  \n विद्यास्तुत्यर्थत्वाद्वा ।  \n तथा चासूत्रयत् \\* नाविशेषादिति, \\*स्तुतयेऽनुमतिर्वेति च ।  \n अन्यथा पूर्वोक्तविरोधात् ।  \n दुश्चरितविरतिश्रुतिरेव   \nकिमन्यपरतया न निरूप्यत इति चेन्न; तस्यास्तात्पर्य विषयस्यान्यस्यादर्शनात् ।  \n विज्ञानविरोधादेव तत्रापि तात्पर्यमिति चेन्न; ज्ञानस्य दुश्चरितविरामाद्यभावे स्वसाध्यसाधकत्वा भावलक्षणवैकल्यप्रतिपादनमुकेन दुश्चरितादिनिन्दारूपतया तदभावविशिष्टत्वेन विशेष एव वाक्यस्य तात्पर्यात् ।  \n ज्ञाननिष्पत्त्यर्थं दुश्चरितादिनिवृत्तिः, निष्पन्नज्ञानस्य तु निरपेक्षतया स्वैरानुमतिरिति चेन्न; दुश्चरितप्रभृतीनां ब्रह्मप्राप्तिविरोधित्वेन \\* नैनमाप्नुयादिति प्रतिपादनात् ।  \n नह्यत्र, नाविरतो दुश्चरितात्, प्रज्ञानमाप्नुयादित्युच्यते ।  \n \\* नागुस्सम्पन्नमश्नातीत्यत्र क्षीरादिसम्पद्रूपविशेषनिषेधवत् प्रज्ञाननिषेधे तात्पर्यमिति चेन्न; पूर्वापरभावसहकृतकरण श्रुतिबलादेव सिद्धत्वप्रतीतेः साध्यत्वविवक्षायास्तद्विरुद्धत्वात्, स्वारस्याभावाच्च ।  \n अत एव \\* नागुः क्षीरेण भुङ्क्त इतिवदिति प्रत्युक्तम्, भोजनवत् ब्रह्मप्राप्तेरन्यतः प्राप्त्यभावाच्च ।  \n साध्यत्वविक्षायामपि ज्ञानस्याप्रयाणादनुवर्तनीयत्वस्य प्रतिपादितत्वात् ।  \n प्रतिदिवसमुपचीयमानानुवृत्त ज्ञानसिद्धयर्थं दुश्चरितविरामादेरप्यामोक्षादनुवर्तनीयत्वस्य प्रतिपादितत्वात् ।  \n अतो यावज्जीवं स्वैरनिषेधे अनन्यथासिद्धे सति \\* कुर्वन्नेवेत्यादिकं ज्ञानस्तुत्यर्थं ज्ञानाङ्गकर्मविधिपरं वेति नेतव्यम् ।  \n  \nअत एव \\* अपि चेदसि पापेभ्यस्सर्वेभ्यः पापकृत्तमः ।  \n सर्वं ज्ञानप्लवेनैव वृजिनं संतरिष्यसि ।। यथैधांसि समिद्धोऽग्निर्भस्मसात्कुरुतेऽर्जुन ।  \n ज्ञानाग्निस्सर्वकर्माणि भस्मसात्कुरुते तथा ।। ब्रह्मण्याधाय कर्माणि सङ्गं त्यक्त्वा करोति यः ।  \n लिप्यते न स पापेन पद्मपत्रमिवाम्भसा ।। यस्य नाहङ्कृतो भावो बुद्धिर्यस्य न लिप्यते ।  \n हत्वापि स इमाल्ँलोकान्न हन्ति न निहन्यते ।। इत्यादीन्यपि क्रियमाणे कर्मणि फलसङ्गकर्तृत्वादिप्रतिषेध परतया वा ज्ञानविशेषमाहात्म्यप्रतिपादनादिपरतया न स्वैरानुमतिलिङ्गानि ।  \n अत एव \\*अपिचेत्सुदुराचारो भजते मामनन्यभाक् ।  \n साधुरेव स मन्तव्यस्सम्यग्व्यवसितो हि सः ।। इत्युक्त्वा, अनन्तरमेव \\* क्षिप्रं भवति धर्मात्मा शश्वच्छान्तिं स गच्छतीत्यादिना समाधीयते ।  \n \\* तस्माद्ब्राह्मणः पाण्डित्यं निर्विद्य बाल्येन तिष्ठासेदिति विदुषो   \nबाल्यविधिबलात्कामचारवादकाम भक्षत्वादिप्राप्तिरिति चेत्; नहि तत्र बाल्यशब्दो   \nबालभावपरः, स हि वयोवस्थाविशेषरूप उपादातुं न शक्यते ।  \n अतः स्वमाहात्म्यानाविष्काररूपं बालकर्म उपादातुं शक्यत इति तद्विषयोऽयं विधिः; अन्यथा प्रागुक्तविरोधात् ।  \n सूत्रितं च \\* अनाविष्कुर्वन्नन्वयादिति ।  \n योगिनां च स्वमाहात्म्यानाविष्कारेण जडवदाचरणं योगोपकारकतया स्मर्यते यथा \\* जानन्नपि हि मेधावी जडवल्लोकमाचरेत् ।  \n सम्मानना   \nपरां हानिं याेगर्धेः कुरुते यतः ।। इत्यादि ।  \n सनत्सुजातोऽपि \\*य इमं सर्वदा भूतेष्वात्मानमनुपश्यति ।  \n अन्यत्रान्यत्र युक्तेषु किं नु (स) शोचेत्ततः परम् ।  \n अहमेवास्मि वो माता पिता पुत्रोऽस्म्यहं पुनः ।  \n आत्माऽहमस्य सर्वस्य यच्च नास्ति यदस्ति च ।  \n पितामहोऽस्मि स्थविरः पिता पुत्रश्च भारत ।। ममैव यूयमात्माथ न मे यूयं च नाप्यहम् ।  \n आत्मैव स्थानं मम जन्मचात्मेत्यादिना सर्वान्तरात्मभूत ब्रह्मसाक्षात्कारिणं सर्वजननिरुपाधिकसुहृदं ब्रह्मनिष्ठं प्रस्तुत्य, \\* तस्य सम्यक् समाचारमाहुर्वेदविदो जनाः ।  \n नैवं मन्येत भूयिष्ठं बाह्यमाभ्यन्तरं जनम् ।। इत्यादिना तस्य स्वाकारगोपनं विधाय, \\*यर्ह्येवमन्तरात्मानं ब्रह्मणो हन्तुमर्हति ।  \n निर्लिङ्गमचलं सिद्धं सर्वद्वन्द्वविवर्जितम् ।। इत्यादिना परिशुद्धात्मस्वरूपानुसन्धानं च विधाय, \\* योऽन्यथा सन्तमात्मानमन्यथा प्रतिपद्यते ।  \n किं तेन न कृतं पापं चोरेणात्मापहारिणा ।। इत्ययथा भूतात्मवेदिनं विनिन्द्य, \\* अश्रान्तस्यावनावात्मा सम्मतो निरुपद्रवः ।  \n शिष्टो नशिष्टवत्स स्याद्ब्राह्मणो ब्रह्मवित्कविः ।। इति विशिष्टस्यैव सतस्तस्यावमानसिद्ध्यर्थमविशिष्टवदभिनय एवाभिधीयते ।  \n व्यज्यते हि तत्रैव - \\*सम्मानपरिहारार्थं स्ववीर्यस्य हि गोपनम् ।  \n ये यथा वान्तमश्नन्ति बाला नित्यमभुङ्क्तये ।। एवं ते वान्तमश्नन्ति स्ववीर्यस्योपभोजनात् ।  \n नवै मानं च मौनं च महितौ चरतस्सदा ।  \n अयंमानस्य विषयो ह्यसौ मौनस्य तद्विदुः ।। इति ।  \n उक्तं हि तैत्तिरीयके \\*तस्मादेवं विद्वान् ।  \n वीव   \nनृत्येत् ।  \n प्रेव चलेत् ।  \n व्यस्येवाक्ष्यौ भाषेत ।  \n मण्टयेदिव ।  \n क्राथयेदिव ।  \n श्रृङ्गायेतेव ।  \n उत मोपवदेयुः ।  \n उत मे पाप्मानमपहन्युरिति ।  \n इति ।  \n अत्रापि पापनिवृत्त्यर्थं परिभवनीयत्वसिद्ध्यर्थमुन्मत्तत्वादिसमान व्यापार एव हि विधीयते; न पुनः परमहंसानां परदारादिगमनरूपनिषिद्धकरणम्, नापि नित्यनैमित्ति उक्तं च मनुना \\* सम्मानाद्ब्रह्मणो नित्यमुद्विजेत विषादिव ।  \n अमृतस्येव चाकाङ्क्षेदवमानस्य सर्वदा ।। इति ।  \n अयमेवार्थः स्मृत्यन्तरेष्वप्युच्यते - \\* यन्न सन्तं नचासन्तं नाश्रुतं न बहुश्रुतम् ।  \n न सुवृत्तं न दुर्वृत्तं वेद कश्चित्स वैद्विजः ।। गूढं समाश्रितो विद्वानज्ञातश्चंरितं चरेत् ।। अन्धवज्जडवच्चापि मूकवच्च महीं चरेत् ।  \n स्वाचारस्यापरित्यागः स्वप्रभावस्य गोपनम् ।। अपरिग्रहशीलत्वं पावनानि प्रचक्षते ।  \n इत्यादिभिः ।  \n  \nएतेन द्वितीयोऽपि हेतुः प्रत्युक्तः, प्रत्यक्षश्रुतिविरोधे प्राप्त्यभावे च लिङ्गदर्शनमकिञ्चित्करमेव ।  \n न च तदस्ति ।  \n आदिभरतोऽपि हि योगसिद्धयर्थं जडवदाचारमात्रे प्रवृत्त इति तत्रैव व्यक्तम् ।  \n तथाहि श्रीविष्णुपुराणे आदिभरतोपाख्याने \\* तत्र   \nचोत्सृष्टदेहोऽसौ जज्ञे जातिस्मरो द्विजः ।  \n सदाचारवतां शुद्धे योगिनां प्रवरे कुले ।। सर्वविज्ञान सम्पन्नस्सर्वशास्त्रार्थतत्त्ववित् ।  \n अपश्यत्सच मैत्रेय आत्मानं प्रकृतेः परम् ।। आत्मनोऽधिगतज्ञानो देवादीनि महामुने ।  \n सर्वभूतान्यभेदेन स ददर्श सदाऽऽत्मनः ।। न पपाठ गुरुप्रोक्तां कृतोपनयनश्श्रुतिम् ।  \n न ददर्श च कर्माणि शास्त्राणि जगृहे न च ।। उक्तोऽपि बहुशः किञ्चिज्जडवाक्यमभाषत ।  \n तदप्यसंस्कारगुणं ग्राम्यवाक्योक्तिसंश्रितम् ।। अपध्वस्तवपुस्सोऽथ मलिनाम्बरधृग्जटी ।  \n क्लिन्नदन्तान्तरस्सभ्यैः परिभूतस्स नागरैः ।। सम्मानना परां हानिं योगर्धेः कुरुते यतः ।  \n जनेनावमतो योगी योगसिद्धिं च विन्दति ।। तस्माच्चरेत वै योगी सतां वर्त्म न दूषयेत् ।  \n जना यथाऽवमन्येरन् गच्छेयुर्नैव सङ्गतिम् ।। हिरण्यगर्भवचनं विचिन्त्येत्थं महामतिः ।  \n आत्मानं दर्शयामास जडोन्मत्ताकृतिं जने ।। भुङ्क्ते कुल्भाषवाट्यादि शाकं वन्यफलान् कणान् ।  \n यद्यदाप्नोति सुबहु तत्तत्ते कालसंयमम् ।। पितर्युपरते सोऽथ भ्रातृभ्रातृव्यबान्धवैः ।  \n कारितः क्षेत्रकर्माणि कदन्नाहारतोषितः ।। सरूक्षपीनावयवो जडकारी च कर्मणि ।  \n सर्वलोकोपकरणं बभूवाहारचेतनः ।। तं तादृशमसंस्कारं विप्राकृतिविचेष्टितम् ।  \n क्षत्ता सौवीरराज्सय विष्टियोग्यममन्यत ।। इति ।  \n तथोतरत्र \\* योगिनो विविधै रूपैर्नराणामुपकारिणः ।  \n भ्रमन्ति पृथिवीमेतामभि (वि)ज्ञातस्वरूपिणः ।। इति ।  \n न ह्यत्राधर्मानुष्ठानं किंचिदुक्तम्, न च धर्मोपप्लवः ।  \n कर्माणि तु यज्ञादीनि ब्रह्मचारित्वादेव नाग्रहीत् ।  \n अत एव तत्र \\*सतां वर्त्म न दूषयन्नित्यप्युक्तम् ।  \n भागवते च तस्य यज्ञोपवीतादिधारणदिकथनादाश्रमित्वमेव प्रतीयते ।  \n यथोक्तम् \\* कस्त्वं निगूढश्चरसि द्विजानां बिभर्षि सूत्रं कतमोऽवधूत इति ।  \n अत्र निगूढश्चरसीति स्वमाहात्म्यानाविष्कारो व्यक्तः ।  \n अत एव \\* न पपाठ गुरुप्रोक्तां कृतोपनयनः   \nश्रुतिमित्यत्रापि कृतोपनयनत्वं न निषिध्यते ।  \n अनूच्चारणपरित्यागोऽपि जन्मान्तरसंस्कारोद्बोधनादिना वेदानां स्वतःप्रकाशते ।  \n अथवा एकवारश्रवणमात्रेण वेदधारणात् ।  \n दुर्वासः -प्रभृतीनामुन्मत्तव्रतादिकमपि कादाचित्कमाश्रमधर्मनिष्ठानामेव लोकोपहास्यतादिफलावसितम् ।  \n न पुनः सर्वाश्रमत्यागात्मकम् ।  \n अत एव दुर्वाससः पश्चात्सन्न्यासानुप्रवेशः   \nकाषायदण्डादिमत्त्वं च स्मर्यते ।  \n ऋभुशुकसंवर्तादिषु नग्नचर्यादिदर्शनादनाश्रमित्वमवगम्यत इति चेन्न; नग्नचर्याया अपि वर्षवातातपादितिति लक्षणकम्बलकबलिताशेषविशेषाकारपुरातनाधिकारि विशेषविषयव्रतविशेषरूपत्वात् ।  \n आश्रमित्वाभावे कथं वाताशनस्यैव संवर्तस्य महीभृता ऋत्विक्त्वेन वरणम्? अतस्सर्ववर्णाश्रम साधारणव्रतविशेष एव नग्नचर्या ।  \n   \nगृहस्थस्यैव ह्यार्त्विज्यादिकम् ।  \n पूर्वं विधुरस्यापि कार्यार्थं दारक्रियादि पूर्वकमार्त्विज्यं युज्यते ।  \n  \nननु \\* पुरः पञ्चशतं नार्यो वारमुख्याः समाद्रवन्नित्यादिना \\*तस्य भुक्तवतस्तात तदन्तःपुरकाननम् ।  \n सुरम्यं दर्शयामासुरैकैकश्येन भारत ।। इति तस्य ब्रह्मविदो महर्षेः शुकस्य वारमुख्यासु गणिकासु भोजनमप्युक्तमिति चेन्न; ब्राह्मणादिपरिक्वोपनीतान्नभोजनेन तासां परिजनतया भोजनानन्तरं तालवृन्तादिग्रहणादिमुखेनावस्थानेऽपि तद्व्यपदेशोपपत्तेः ।  \n शुकस्य ब्रह्मचर्यादिपरीक्षणमात्रे हि तत्र तात्पर्यमिति सुव्यक्तम् ।  \n नैतन्निषिद्धान्नभोजनलिङ्गम् ।  \n उत्तरत्र च \\* विज्ञाते तु परे तत्त्वे प्रत्यक्षे हृदि शाश्वते ।  \n किमवश्यं हि वस्तव्यमाश्रमेषु वनेषु च ।  \n एतद्भवन्तं पृच्छामि तद्भवान् प्रब्रवीतु मे ।। इति शुकेन पृष्टे, जनकेन तेषामेवाश्रमधर्माणां सङ्गत्यागपूर्वकमनुष्ठानमेव ह्यक्तम् ।  \n  \nयच्च तत्र \\*न विना ज्ञानविज्ञानान्मोक्षस्याधिगमो भवेत् ।  \n न विना गुरुसम्बन्धात् ज्ञानस्याधिगमः स्मृतः ।  \n आचार्थः प्लाविता तस्य ज्ञानं प्लव इहोच्यते ।  \n विज्ञाय कृतकृत्यस्तु तीर्णस्तदुभयं त्यजेत् ।  \n त्यज धर्ममधर्मं च त्यज सत्यानृते अपि ।  \n उभे सत्यानृते त्यक्त्वा येन त्यजसि तं त्यज ।  \n इत्युक्तम् ।  \n तत्र \\* तीर्णस्तदुभयं त्यजेदित्यनेन आमोक्षात्तदुपायभूत ज्ञानाचार्ययोरनुवर्तनीयत्वमेवोक्तम् ।  \n \\*त्यज धर्ममधर्मं चेति श्लोकस्तु \\* त्यज धर्ममसङ्कल्पात्त्यजाधर्ममहिंसया ।  \n उभे   \nसत्यानृते बुद्ध्वा बुद्धिं परमनिश्चयाम् ।  \n इत्यनेन श्लोकेन व्याख्यातार्थत्वात् नासौ त्वदनुगुणः ।  \n यत्पुनः श्रीभागवते शुकस्य परमहंसस्य वेषानुक्त्वा \\* तत्रागमत् भगवान् व्यासपुत्रो यदृच्छया गामटमानोऽनपेक्षः ।  \n अलक्ष्यलिङ्गो निजलाभतुष्टो वृतश्च बालैरवधूतवेषः ।  \n तं द्व्यष्टवर्षं सुकुमारपादकरोरुबाह्वंसकपोलगात्रम् ।  \n चार्वारुणाक्षोन्नसतुल्यकर्णसुभ्व्राननं कम्बुसृजातकण्ठम् ।  \n निगूढजत्रुं पृथुतुङ्गवक्षसं सावर्तनाभिं वलिवल्गूदरं च ।  \n दिगम्बरं वक्रविकीर्णकेशं श्यामं सदा पिच्छिलयाऽङ्गलक्ष्म्या ।  \n स्त्रीणां मनोज्ञं रुचिरस्मितेन प्रलम्बबाहुं सुकुमारोत्तमाङ्गम् ।  \n प्रत्युत्थिता मुनयस्स्वासनेभ्यः इत्यादि, अत्र नग्नचर्यापरत्वाल्लिङ्गस्य निगूहनमलक्ष्यलिङ्ग इत्युक्तम् ।  \n यत्युनराश्वमेधिके प्रोक्तं \\* राजन्नाङ्गिरसः पुत्रस्संवर्तो नाम धार्मिकः ।  \n दिशश्चङ्क्रमते सर्वा दिग्वासा मोहयन् प्रजाः ।  \n उन्मत्तवेषं बिभ्रत्स चरन् वै तु यथासुखम् ।  \n वाराणसीं तु नगरीमभीक्ष्णमुपसेवते ।  \n नैव धर्मी न चाधर्मी नचापि हि शुभाशुभी ।  \n इत्यादि, तत्रापि धार्मिक इत्युपक्रमात् पुण्यक्षेत्रनिरन्तरसेवनरूप धर्मविशेषनिष्ठत्वस्य चाभिधानात् उन्मत्तवेषधारणमात्रमेवोच्यते ।  \n  \nयत्युनरजगरोपाख्यानं स्वैरानुरूपमुपवर्णयन्ति; तदप्यसत् ।  \n तथा हि \\* केन वृत्तेन वृत्तज्ञ वीतशोकश्चरेन्महीम् ।  \n किञ्च कुर्वन्नरो लोके प्राप्नोति परमां गतिम् ।  \n इति युधिष्ठिरेण पृष्टो भीष्मः प्रत्याह \\* अत्राप्युदाहरन्तीममितिहासं पुरातनम् ।  \n प्रह्लादय च संवादं मुनेरजगरस्य च ।  \n चरन्तं ब्राह्मणं कञ्चित्तुल्यचित्तमनामयम् ।  \n पप्रच्छ राजन् प्रह्लादो बुद्धिमान् प्राज्ञसत्तमः ।  \n प्रह्लादः \\* स्वस्थः शुक्लो मृदुर्दान्तः निर्विवित्सोऽनसूयकः ।  \n सुवाग्बहुमतोलोके प्राज्ञश्चरसि बालवत् ।  \n इत्यादिना पूर्वं प्रह्लादप्रश्नेन ब्राह्मणस्य मुमुक्षूपादेया गुणाः प्रदर्शिताः ।  \n यत्पुनस्तत्रोक्तम् \\* धर्मार्थकामकार्येषु कूटस्थ इव लक्ष्यसे ।  \n नानुतिष्ठसि धर्माथौ न कामे चापि वर्तसे ।  \n इति; तदपि काम्यकर्मादिविषयमेव, अन्यथा उत्तरत्र धर्मोपभोगप्रतिग्रहवचनविरोधात् ।  \n प्रह्लादानुयुक्तो हि ब्राह्मणस्तत्र सर्वपदार्थानामनित्यत्वमुक्त्वाह \\* उत्पत्तिनिधनज्ञस्य किं कार्यमवशिष्यते ।  \n सर्वभूतानि संपश्यन्ननुरक्तानि मृत्युना ।  \n सर्वं सामान्यतो विद्वान् कृतकृत्यस्सुखं स्वपे ।  \n सुमहान्तमपि ग्रासं ग्रसे लब्धं यदृच्छया ।  \n शये पुनरभुञ्जानो दिवसानि बहून्यपि ।  \n आस्रवत्यपि मामन्नं पुनर्बहुगुणं बहु ।  \n पुनरल्पं पुनस्स्तोकं पुनर्नैवोपपद्यते ।  \n कणान् कदाचित्खादपि पिण्याकमपि च ग्रसे ।  \n भक्षये शालिमांसानि भक्ष्यांश्चोच्चावचान् पुनः ।  \n धारयामि च चीराणि शाणक्षौमाजिनानि च ।  \n महार्हाण्यपि वासांसि धारयाम्यहमेकदा ।  \n शये कदाचित्पर्यङ्के भूमावपि पुनश्शये ।  \n प्रासादे वापि मे शय्या कदाचिदुपपद्यते ।  \n न सन्निपतितं धर्म्यमुपभोगं यदृच्छया ।  \n प्रत्याचक्षे न चाप्येनमनुरुन्धे सुदुर्लभम् ।  \n अनियंतफलभक्ष्यभोज्यपेयं विधिपरिणामविभक्त देशकालम् ।  \n हृदयसुखमसेवितं कदर्यैर्व्रतमिदमाजगरं शुचिश्चरामि ।  \n सुखमसुखमनर्थमर्थलाभं रतिमरतिं मरणं च जीवितं च ।  \n विधिनियतमवेक्ष्य तत्त्वबुद्धया व्रतमिदमाजगरं शुचिश्चरामि ।  \n \\*   \nअनियतशयनासनप्रकृत्येत्यादि - अत्र यथा लब्धवृत्तित्वेऽपि प्रपञ्च्यमाने धर्म्यमिति धर्मादनपेतत्वमेव सावधानेनोक्तम्, उत्तरत्रापि निरपेक्षत्वमात्रेण यथालब्धवृत्तित्वं सम्माननपरिहरणमात्रं चोपदिश्यते ।  \n \\* निस्तुतिर्निर्नमस्कारो निर्द्वन्द्वो निष्प्रतिग्रहः ।  \nविचरैकाकी येन केनचिदाश्रितः ।  \n येन केन चिदाच्छन्नो येन केनचिदाशितः ।  \n यत्र क्वचन शायी स्यात्तं देवा ब्राह्मणं विदुः ।  \n निराशिषमनारम्भं निर्नमस्कारमस्तुतिम् ।  \n अक्षीणं   \nक्षीणकर्माणं तं देवा ब्राह्मणं विदुः ।  \n येन पूर्णमिवाकाशं भवत्येकेन सर्वदा ।  \n शून्यं यस्य जनाकीर्णं तं देवा ब्राह्मणं विदुः ।  \n यस्मिन् वाचः प्रणश्यन्ति कूपे शाम्यन्तं तं देवा ब्राह्मणं विदुः ।  \n योऽहेरिव गणाद्भीतस्सम्मानान्मरणादिव ।  \n कुणपादिव च स्त्रीभ्यस्तं देवा ब्राह्मणंविदुः ।  \n इत्यादि \\* गृहीतमौनव्रतस्तूष्णींबभूवेत्यादिना जडादिवद्भावनामात्रमभिधीयत इति सुव्यक्तम् ।  \n  \nयच्च तत्र विपरीतमिव किंचिदुक्तम्, \\* यर्हि वा व स भगवान् लोकमिमं योगस्यद्धाप्रतीपमिह चक्षाणस्तत्प्रकृतकर्मबीभत्सितमाजगरं नामावस्थितश्शयान एवाश्नाति पिबति खादत्यवमेहतीत्यादि, यच्चैवं गोमृगकाकचर्यया व्रजंस्तिष्ठन्नासीनः काकमृगगोवच्चरति षिबत्यवमेहतीत्यादि, तदप्यखिलमजगरगोमृगचर्यारूपलोकावज्ञाहेतुभूतयोगोपकारक व्रतविशेषविषयम् ।  \n तत एव च तथाविधस्यैव ऋुषभस्य विधिनिषेधकिङ्करत्वमेव ज्ञापितमिति न विरोधः ।  \n अत एव हि भक्तिज्ञानवैराग्यलक्षणं पारमहंस्यं\\* धर्ममुपशिक्षमाण इत्युपक्रमेऽप्युक्तम् ।  \n यच्चोत्तरत्र -\\* अवधूतं द्विजं कञ्चिच्चरन्तमकुतोभयम् ।  \n कविं निरीक्ष्य रमणं यदुः पप्रच्छ धर्मवित् ।। कुतो बुद्धिरियं ब्रह्मन् अकर्तुस्सुविशारदा ।  \n यामासाद्य भवांल्लोकं विद्वांश्चरति बालवत् ।  \n प्रायो धर्मार्थकामेषु विवित्सायां च मानवाः ।  \n हेतुनेह समीहन्ते आयुषो यशसश्रयः ।  \n त्वं तु कल्पः कविर्दक्षस्सुभगो मितभाषणः ।  \n न कर्तुमीहसे किंचिज्जडोन्मत्तपिशाचवत् ।  \n जनेषु मुह्यमानेषु कामलोभदवाग्निना ।  \n न तप्यसेऽग्निना मुक्तो गङ्गाम्भस्स्थ इव द्विपः ।  \n त्वं हि नः पृच्छतां ब्रह्मन्नात्मन्यानन्दकारणम् ।  \n ब्रूहि स्पर्शविहीनस्य भवतः केवलात्मनः ।  \n इति पृष्टेनावधूतेन ब्राह्मणेन -\\* सन्ति मे गुरवो राजन् बहवो बुद्ध्युपाश्रिताः ।  \n यतो बुद्धिमुपादाय मुक्तोऽहमिह तान् श्रृणु ।  \n पृथिवी वायुराकाश आपोऽग्निश्चन्द्रमा रविः ।  \n इत्युपक्रम्य, \\*एते मे गुरवो राजन्   \nचतुर्विंशतिराश्रिताः ।  \n इति गुरुवर्गमुक्त्वा, \\*विषयेष्वाविशन् योगी नानाधर्मेषु सर्वतः ।  \n गुणदोषव्यपेतात्मा न विषज्येत वायुवत् ।  \n तेजस्वी तपसा दीप्तो दुर्घर्षोदरभाजनः ।  \n सर्वभक्षोऽपि युक्तात्मा नाधत्ते मलमग्निवत् ।  \n क्वचिच्छन्नः क्वचित् स्पष्ट उपास्यः श्रेय इच्छताम् ।  \nभुङ्क्ते सर्वत्र दातृणां दहन्प्रागुत्तराशुभम् ।  \n इत्याद्युक्तम्, तदप्युक्तेनैव न्यायेन योगिनिष्ठप्रशंसारूपातिवादात्मकमिति अपिशब्दादिभिरेव लिङ्गैर्व्यक्तम् ।  \n उपक्रमे प्रश्नवाक्येनापि निष्परिग्रहत्व निरभिमानत्वादिकं हि दर्शितम्, तदेव ह्युत्तरेणाप्यभिप्रेतम् ।  \n अतो यादृच्छिकसगुणविगुणान्न विवेकत्यागे सर्वभक्षोक्तेस्तात्पर्यम् ।  \n यच्च यादृच्छिकान्नव्यतिरेकेणापि पाणिपात्रभोजनमपि दृष्टमित्युच्यते, यथा -\\*स्तोकं स्तोकं ग्रसेद्ग्रासान् देहो वर्तेंत यावता ।  \n गृहानहिंसन्नातिष्ठेद्वृत्तिं माधुकरीं मुनिः ।  \n सायन्तनं श्वस्तनं वा न संगृह्णीत भिक्षितम् ।  \n पाणिपात्रोदरामात्रो मक्षिकेव न स्रंग्रही ।  \n गुणैर्गुणानुपादत्ते यथाकालं विमुञ्चति ।  \n न तेषु सज्जते योगी गोभिर्गा इव गोपतिः ।  \n इत्यादि; तदपि स्थास्नुपात्रपरित्यागादौ तत्परम् ।  \n परिव्राजां भिक्षाकाले शीर्णपर्णपुटेनापि भिक्षणस्य कैश्चिदनुमतेः ।  \n यच्च तदत्तरत्रेत्युपात्तम् -\\*ज्ञाननिष्ठो विरक्तो वा   \nमद्भक्तो वाऽनपेक्षकः ।  \n सलिङ्गानाश्रमांसत्यक्त्वा चरेदविधिगोचरः ।  \n बुधो बालकवत् क्रीडेत् कुशलो जडवच्चरेत् ।  \n वदेदुन्मत्तवद्विद्वान् गोचर्यां नैगमश्चरेत् ।  \n यदृच्छयोपपन्नान्नमद्याच्छ्रेष्ठमुतावरम् ।  \n तथा वासस्तथा शय्यां प्राप्तं प्राप्तं भजेन्मुनिः ।  \n इत्यादि; तदपि क्रियमाणेष्वेवाकर्तृत्वानुसन्धानविधौ तत्परिमति प्रागुक्तनयेन नेतव्यम् ।  \n अन्यथा तत्रैव कथम् \\* अविधिगोचरश्चरेदित्यादिविधिर्घटेत?  \nयत्तु वाररुचे स्वरूपग्रन्थ इत्युपात्तम् -\\*देहजात्यादिसम्बन्धान् वर्णाश्रमसमन्वितान् ।  \n भावानेतान् परित्यज्य स्वं भावं भावयेद्बुधः ।  \n सर्वोपाधिविनिर्मुक्तं चैतन्यं यन्निरन्तरम् ।  \n तद्ब्राह्मणमिति ज्ञात्वा कथं वर्णाश्रमी भवेत् ।  \n इति ।  \n तदपि वररुचेः ऋुषिभावनयोपदेशपरं चेत् परिगृहीततमऋष्यन्तर स्मृत्यन्तरादिवचनाविरोधेन यथावस्थितपरिशुद्धात्मस्वरूपानु सन्धानपूर्वकवर्णाश्रमधर्मविशेषविधिपरतया योज्यम् ।  \n उपपत्तिपरं चेत् सर्वधर्मोपप्लवमूलकुतर्ककल्ककल्पितत्वेन प्रामाणिकैर्बीभत्सनीयम् ।  \n बृहस्पतिप्रणीतलोकायतादिग्रन्थवत् ।  \n विदुरवृत्तान्तोऽपि प्रागुक्तन्यायेन व्याख्यातः ।  \n  \nयद्यपि \\* जपस्तपस्तीर्थयात्रा प्रव्रज्या मन्त्रसाधनम् ।  \n देवताराधनं चेति स्त्रीशूद्रपतनानि षट् ।  \n त्यिदि स्त्रीशूद्रादिषु भर्तृत्रैवर्णिकशुश्रूषावहिर्भूतजपतपः प्रभृतिषु पतनस्मृतिः, तथाऽपि क्षत्रियविशेषस्य सन्नयासाभ्यनुज्ञानवच्छूद्रादेरपि केषुचिद्व्रतेष्वनुज्ञानमस्ति ।  \n न च तस्य यज्ञोपवीतादिपरित्यागलक्षण दोषावकाशः, प्रागेव तदभावात् ।  \n ये च   \nनग्नचर्यामातिष्ठन्ते महात्मानः ते हि ब्रह्मचर्यकाष्ठामधिष्ठा तथा भवन्ति ।  \n \\* ऋषयो वातरशनाः, \\* वातरशना ह वा ऋुषयश्श्रमणा ऊर्ध्वमन्थिनः इति हि श्रूयते ।  \n न पुनर्भवन्त इव पट्टांशुकादिभाण्डागारशालिनः क्षितिसुरचण्डालक्षीरसुरादिभेदत्यजः परकलत्रशरणाः पशुमृगसधर्माणः प्रजननसन्तताः श्रूयन्ते ।  \n सनत्कुमारादीनां नग्नता नित्यबाल्यावस्थतथा, केवलब्रह्मभावनाभावितात्मानः कुमारा हि ते महात्मानः श्रूयन्ते ।  \n पशुपतेर्नग्नचर्या तु पाशुपतव्रतविशेषाङ्गरूपत्वात् तत्र धर्मत्वसदसद्भावयोरपि त्रयीधर्मनिष्ठैरनुपादेयैव ।  \n यत्पुनर्मुग्धेन्दुशेखरस्य   \nमुनिधर्मदारमोहनादिकमवैदिकाचारजालम्, तत्र वैराग्यशालिनस्तस्य मोहनाभिसन्धिविरहः प्रस्पष्टं पठितः ।  \n अन्यथाऽपि तस्थेश्वरत्वमभ्युपगच्छतामीश्वरत्वादेव परिहृतम् ।  \n \\* न देवचरितं चरेदिति ह्याहुः ।  \n लोकवेदविरुद्धयोरप्यलेपः स्वतन्त्रश्चेति हि महापाशुपताः प्राहुः ।  \n अनीश्वरत्वपक्षे तु तेजोविशेषेणैव सोढव्यम् ।  \n स्मरन्ति हि \\*दृष्टो धर्मव्यतिक्रमः साहसं च पूर्वेषां   \nतेषां तेजोविशेषेण प्रत्यवायो न विद्यते तदन्वीक्ष्य प्रयुञ्जानस्सीदत्यवरजः इत्यादि ।  \n  \nएतेन सर्वेश्वरस्य भगवतो वसुदेवनन्दनस्य स्वच्छन्दलीलया गोपवधूदर्शनव्याकुलीकरणं व्याख्यातम् ।  \n परिहृतं चैतदकर्मवश्यतया भगवत्पराशरादिभिः; \\* कामद्गीप्य इति भगवत्यनुरागानुवृत्तिरपवर्गायैव जायत इति चोक्तम् ।  \n ननु धर्मसंस्थापनार्थाय संभवस्तत्क्षोभकरणं चेति कथमिदमुपपद्यते? न, उक्तोत्तरत्वात् ।  \n नन्दगोपनन्दनत्वाभिमानमभि नयतस्तस्य न तावत्तदानीं वर्णाश्रमाचारानुवृत्तिनियमः ।  \n आभीरकन्यका अपि भगवन्तमेव भर्तारमभ्यर्थ्य जन्मानतरचरितव्रता दिव्यप्रकृतये एवेति तास्वप्सरस्समाधिरनुसन्धेयः ।  \n तत्तदभिमतफलप्रदानं चेश्वरस्यादोषायेति ।  \n यदा तु भगवान् वसुदेवतनयतया प्रतिबोधमभिनयन् यदुवंशोदितं क्षत्रधर्ममनुप्राविशत्, तदा सावधान एव सर्वदा सर्वान् धर्मानन्वपालयत् ।  \n तथाहि सर्वत्र कथ्यते -\\* न मे पार्थास्ति कर्तव्यं त्रिषु लोकेषु किञ्चन ।  \n नानवाप्तमवाप्तव्यं वर्त एव च कर्मणि ।। इति ।। तथा, \\*कृतोदकः कृतजपो हुताग्निस्समलंकृतः ।  \n तत उद्यन्तमादित्यमुपातिष्ठत माधवः ।  \n इति ।  \n तथा अश्वत्थामास्त्रपावकप्लुष्टविराटतनयागर्भसञ्जीवनावसरे साधिकषोडशस्त्री सहस्ररसिको बृन्दावनविहारी वल्लवीबृन्दनिविष्टयौवनारम्भो भगवान् स्वयमेववीचत् - \\*यदि मे ब्रह्मचर्यं स्यात् सत्यं च मयि तिष्ठति ।  \n अव्याहतं ममैश्वर्यं   \nतेन जीवतु बालकः ।  \nइति ।  \n  \nननु श्वेताश्वतरोपनिषदुपसंहारे तदधिकारितया अत्याश्रमित्वोपपादनादप्राप्तार्थत्वेन तद्विधिरिति चेन्न; अतिशयिताश्रमविशेषनिष्ठ इति वा, ब्रह्मचर्यादित्रयातिक्रान्ताश्रमविशेषनिष्ठ इति वा, अन्येन वा केनचिदविरुद्धेन निमित्तेन तन्निर्वाहात् ।  \n अन्यथा स्फुटतरार्थश्रुतिस्मृतीतिहासादिशतकोपप्रसङ्गः ।  \n \\*शारीरं केवलं कर्म कुर्वन्, \\*सर्वारम्भपरित्यागी, \\*सर्वधर्मान् परित्यज्येत्यादिभिस्सर्वधर्म परित्यागोक्त्या चानाश्रमित्वसिद्धिरिति चेन्न; फलसङ्गकर्तृत्वादिविषयतया वा विधीयमानधर्मव्यतिरिक्तविषयतया वा यथासंभवं तद्व्यवस्थापनस्य तत्र तत्रैवोपक्रामदिभिर्व्यक्तत्वात् ।  \n \\*सन्न्यासस्य महाबाहो तत्त्वमिच्छामि वेदितुम् ।  \n इति सन्न्यासत्यागतत्त्वबुभुत्सयोपसेदुषे धनञ्जयायोक्तं भगवता -\\* एतान्यपि तु कर्माणि सङ्गं त्यक्त्वा फलानि च ।  \n कर्तव्यानीति मे पार्थ निश्चितं मतमुत्तमम् ।  \n नियतस्य तु संन्यासः कर्मणो नोपपद्यते ।  \n मोहात्तस्य परित्यागस्तामसः परिकीर्तितः ।  \n इति ।  \n एतेन, \\*यस्त्वात्मरतिरेव स्यादात्मतृप्तश्च मानवः ।  \n आत्मन्येव च सन्तुष्टः तस्य कार्यं   \nन विद्यते ।  \n नैव तस्य कृतेनार्थो नाकृतेनेह कश्चन ।  \n नचास्य सर्वभूतेषु कश्चिदर्थव्यपाश्रयः ।  \n इत्यादीन्यपि वाक्यानि सर्वकार्यस्वरूपनिषेधपराण्यपि मुक्तदशां समाधिदशां वाऽऽश्रित्य निर्वाह्याणि ।  \n अतो यथायथमाश्रम विशेषविषयो वा फलसङ्गकर्तृत्वादिविषयो वासन्न्यासपरित्यागादिवादः, न पुनस्स्वैरपर्यवसित इति सिद्धम् ।  \n  \nएतेन \\* न कर्मणान प्रजया धनेन त्यागेनैके अमृतत्वमानशुः, \\* न्यास एवात्यरेचयत्, \\* तस्मान्न्यासमेषां तपसामतिरिक्तमाहुः इत्यादि, \\* किमर्था वयमध्येष्यामहे किमर्था वयं यक्ष्यामहे किं प्रजया करिष्यामः येषां नोअयमात्मा ब्रह्मलोक इत्यादिकमपि धर्मविशेषादिविषयतया तत्रत्यात्मसमर्पणादिविषयतया वा यथायथं निर्वोढव्यम् ।  \n अतस्सर्वाश्रमपरित्यागोक्तिसंभवेऽपि प्रागुक्त एव न्यायः ।  \n न च तथाऽस्ति, अपि तु \\* त्रयो धर्मस्कन्धाः इत्याश्रमान्विधाय \\*ब्रह्मसंस्थोऽमृतत्व मेतीत्याश्रम निष्ठानामेव ब्रह्मविदाममृतत्वं श्रूयते \\* स खल्वेवं वर्तयन् यावदायुषं ब्रह्मलोकमभिसंपद्यते न च पुनरावर्तते न च पुनरावर्तते इति यावज्जीवं गृहस्थधर्मनिष्ठस्य ब्रह्मविदोऽपुनरावृत्तिराम्नाता ।  \n \\*यो वा एतदक्षरं गार्गीत्यादौ च ज्ञानरहितकर्मणामन्तवत्फलसाधनत्वं ज्ञानपूर्वककर्मणां स्थिरफलसाधनत्वं चोक्तम् ।  \n अतो न कदाचिदपि यावज्जीवं स्ववर्णाश्रमोचितधर्मस्वरूपत्यागसंभवः ।  \n यानि चान्यानि वाक्यानि सम्प्रतिपन्नश्रुतिस्मृतिष्वदृश्यमानानि स्वाचारानुरूपमतपरिचर्यया केषुचिदप्रसिद्धेषु वा नष्टकोशेषु वा अनिरूपितमूलाग्रेषु वा पुराणेषु प्रक्षिप्य पठन्ति पापिष्ठाः;   \nतानि प्रत्यक्षश्रुत्यादिपरिशीलनशालिनीषु गरिष्ठगोष्ठीसु नावकाशं लभन्ते ।  \n तत्प्रामाण्येऽपि प्रसिद्धाविरोधेन नेतव्यमित्यत एवैतान्यपि निर्व्यूढानि ।  \n  \nन च तृतीयः, अनाश्रमित्वाक्षेपकवचनादर्शनात् ।  \n जीवन्मुक्ते श्रुत्यर्थापत्त्यैवानाश्रमित्वसिद्धिरिति चेन्न; तद्दूषणादेव तदसिद्धेः ।  \n अस्तु नित्यमुक्तिवशात्सर्वाश्रमतया इति चेन्न; तस्या अपि मोक्षोपायोपदेशक शास्त्रादेव विस्तरतस्तत्प्रकरणे निषेधात् ।  \n चतुर्थस्तु विपरीत एव ।  \n अथ गौडपादहरिप्रभृतिभिराचरितत्वात्सर्वाश्रमपरित्यागोऽस्माभिः स्वीकृत इति चेत्; हन्त   \nसदाचारनिदर्शनतया महान्त इमे दुर्ब्राह्मणशूद्रसन्तानादयः शिष्टा निर्दिष्टाः, यदनुविधायिनोऽपि यूयं शिष्टैर्बहिष्क्रियन्ते ।  \n हन्तैवं सति धर्मकीर्तिप्रभृतिभिः परिगृहीतत्वात्सौगत लोकायतिकादिसमय एव किं न स्वीक्रियते? न च वस्तत्परिग्रहेऽपि मुक्तिः प्रतिबध्यते ।  \n सत्यम्, तथाऽपि येनाकारेण यावज्जीवं जीवनाय लोको रञ्जयितुं शक्यः तेन यथायथं वर्तामह इति चेत्,   \nसत्यमिदमन्तर्गतमुद्गीर्णं भवता, तदेव चार्वाकसमयरहस्यमिति तत्प्रहारेण प्रहृतमिदम् ।  \n न हि चार्वाकान् भवन्तोऽपि गोष्ठीषु व्यक्तमन्तर्भावयन्ति ।  \n भजन्तु वा प्रकाशं चार्वाकाभिख्याम् ।  \n ननु ब्रह्मविच्छब्दोऽस्मासु प्रयुज्यमानो दुरपह्नव इति चेत्; सत्यम्, भ्रान्तिमूलतया निरर्थकोऽयमिति ब्रूमः ।  \n दिगम्बरादिष्विदानीमृष्यादि शब्दप्रयोगवत् ।  \n तत्त्वविद इति भवता स्वयं स्थानेषु समाहूयामह इति चेत्; किमतः? तत्त्ववित्त्वमेवेति चेन्न; तस्य विडम्बनपरत्वात्, भवदधीनकार्यलाभकालप्रतीक्षणाद्वेति ।  \n  \nनापि पञ्चमः, अधर्मत्वप्रसङ्गात् ।  \n यद्यपि स्वाश्रमधर्मानुष्ठानक्लेशादात्मानुसन्धान विच्छेदभयेन सर्वधर्मपरित्याग इति तु यथाहृदयं सत्यं वचः, तथापि श्रुतिस्मृत्यादयः शक्तानां धर्मलोपे प्रकृप्येरन्निति प्रायश्चित्तेन प्रतिसन्धानं वा निरयपतनं वाऽवश्यंभावीति निश्चीयताम् ।  \n अयं हि राजसस्त्यागः ।  \n यथोक्तं \\* दुःखमित्येव यत्कर्म कायक्लेशभयात्त्यजेत् ।  \n स कृत्वा राजसं त्यागं नैव त्यागफलं लभेत् इति ।  \n  \nषष्ठस्तु हेतुस्तदा शोभते, यद्यशक्तिरनाहार्या परमार्थभूता स्यात् ।  \n नह्यशक्तमधिकृत्य शास्त्राणि प्रवर्तन्ते ।  \n न च तत्त्वतोऽशक्तिः, अन्येभ्यश्शक्तेभ्योऽनुतिष्ठद्भयो विशेषादर्शनात् ।  \n स्वहृदयविसंवादाच्च ।  \n सन्ति च धर्मसाक्षिणोऽन्येऽपि \\*   \nआदित्यचन्द्रावनिलोऽनलश्च द्यौर्भूमिरापो हृदयं यमश्च ।  \n अहश्च रात्रिश्च उभे च सन्ध्ये धर्मश्च जानाति नरस्य वृत्तम् ।  \n इति ।  \n विधुरत्वादिदशास्वपि सर्वसामान्यधर्मादेरनु वर्तनीयत्वं तच्चलने च प्रायश्चित्तं तदकरणे प्रत्यवायश्चेति ।  \n  \nनापि सप्तमः, सामान्यनिर्देशमात्रेण तदसिद्धं विशेषतस्तदनिरूपणादिति न कदाचिदपि बुद्धिपूर्वपापानामलेपसंभव इति ।  \n  \nननु भवन्तोऽप्यन्त्यजपर्यन्तान्भगवद्भक्ता इति धावन्तस्समाचारविप्लवाय जायन्त इति समोऽयम्, अस्माकं पुनः को विशेष इति चेत्; मैवम्; किं त्वया मुक्तानां तेषां प्रतिष्ठार्चनादिरूपसंभावनमुपप्लवकारणतयोपन्यस्तम्, उतजीवतामेवावज्ञादि परिहारेणान्येभ्य उत्कर्षभावनमिति ।  \n न प्रथमः, तेषां भगवदुपासनप्रभावविशेषनिश्शेषिताविद्याकर्म वासनादेहसंबन्धादीनामाबिर्भूतभगवत्साम्यानां जातिविशेषसंबन्धाभावेऽपि भक्तप्रतिष्ठार्चनशास्त्रैः पुरुषान्तरव्यावर्तनाय पूर्वाकारमुपलक्षणीकृत्य तत्समाने बिम्बे सन्निधाप्य सभाजनविषयतया प्रतिपादितानां तत्तच्छास्त्रप्रामाण्यानुसारेण तत्तदुचितसभाजनं विधीयमानं कथं पुनरुपप्लवकारणमुन्नीतं भवता? मुक्तावनन्तगरुडविष्वक्सेनतुल्या \\* इमाल्ँलोकानिति   \nश्रुत्याभगवदनुसञ्चरणादिकं कुर्वन्तीति सिद्धम् ।  \n नापि द्वितीयः, अनेनैव शरीरेण विद्यमानेषूपप्लवपर्यन्त संभावनस्य तेष्वभावात् ।  \n तताविधेभ्योऽन्येभ्यस्तेषु भगवद्भक्त्या संजातमतिशयमाद्रियामहे, न पुनर्जात्यादिभेदमेव भवन्त इव स्वरूपतो निह्नामहे, येनाचारविप्लवस्स्यात् ।  \n न च जात्याद्यनुरूप संबन्धादिवर्जनाद्भगवद्भक्तेष्वपि तेष्ववज्ञादि प्रसङ्ग इति वाच्यम्; तत्कालोचितस्पर्शवर्जनेऽपि स्त्रीधर्मिण्यामात्मजनन्यामिव मानसिकवाचिकसंभावनासामर्थ्यवैभवेन पुराणेतिहासभगवद्वाक्य शतनिर्णोतेन शास्त्रानुसारिणामवज्ञाप्रसङ्गाभावात् ।  \n उक्तंच भगवता \\* मद्भक्तान् शूद्रसामान्यान्नावमन्येत बुद्धिमानिति ।  \n यथा, मतङ्गजतुरङ्गमविहङ्गमगोमृगादिषु पुरोहितामात्यसामन्तान्तः पुरकुब्जकिरातवामन बधिरादिषु च महीपतिसमाश्रयणमहनीयतां गतेषु विशेषादनवमन्तव्येषु तत्तज्जातिगुणानुगुणवैषम्यव्यवस्थितमेवानुपाल्यते तथा भगवत्समाश्रितेष्वपीति न कश्चिद्दोषः ।  \n राजाधिराजस्य भगवतो राजवदुपचार इति न्यायात् ।  \n आदिभक्तानामनन्तगरुडादीनामिच्छावतारभेदा इति पुराणप्रसिद्धम् ।  \n तेन तेषां प्रतिष्ठार्चनादिकं रामकृष्णादिभगवदवतारादीनामिवेति भक्तप्रतिष्ठाशास्त्रानुसारेण निर्णेतव्यमिति ।।  \n।।इति शतदूषण्याम् अलेपकमतभङ्गवादः पञ्चषष्टितमः ।।65।।"
              },
              {
                "author": "Nrisimharaja",
                "commentary": "65 ---"
              }
            ]
          },
          {
            "verse_number": 66,
            "original_text": "66 सूत्रस्वारस्यभङ्गवादः",
            "commentaries": [
              {
                "author": "Vedanta Desika (original text)",
                "commentary": "66 --- \n  \"66 सूत्रस्वारस्यभङ्गवादः\" \n \n।।अथ परमते सूत्रस्वारस्यभङ्गवादः षट्षष्टितमः ।।66।।  \nनमोऽस्तु ब्रह्मणे तस्मै बादरायणरूपिणे ।  \nयस्यैव ब्रह्मसूत्राणां रचना सगुणायते ।  \n\nअद्वैतमतनिष्ठानामनुष्ठानमपाकृतम् ।  \nब्रह्मसूत्रार्थवैरूप्यं तेषामथ निरूप्यते ।।  \nयदाहुः - आपादचूडं ब्रह्मसूत्रेषु निर्विशेषं ब्रह्मैवार्थः प्रपञ्चमिथ्यात्वं च स्पष्टमुपाद्यते, तथा हि -यद्ब्रह्म जिज्ञास्यतया प्रक्रान्तं तदेव हि नाना नास्तीति श्रुतिप्रामाण्यप्रागल्भ्यात्तदनुसारिसूत्रस्वारस्याच्च निर्विशेषमिति निश्चिन्वन्ति महान्तः ।  \nतत्र बहुषु सूत्रेषु तद्विषभूतासु श्रुतिषु च एकवचनान्तनिर्देशादात्मैक्यं स्वरसतः प्रतीयते ।  \nसचात्मा पुनः \\* न स्थानतोऽपि परस्योभयलिङ्गं   \nसर्वत्र हीत्यादिभिस्सूत्रकलापैर्निर्गुणत्वेन निर्णीतः ।  \n\\* भेदादिति चेन्न प्रत्येकमतद्वचनात्, \\* अरूपवदेव हि तत्प्रधानत्वात्, \\* आह च तन्मात्रमित्यादिभिरनेकेष्वधिकरणेषु भेदप्रसङ्गो निराकृतः ।  \nब्रह्मव्यतिरिक्तानां पदार्थानां कार्त्स्न्येनानभिव्यक्तस्वरूपत्वं \\* मायामात्रं तु कार्त्स्न्येनानभिव्यक्त स्वरूपत्वादित्यादिभिर्निपुणतरमुपपादितम् ।  \n\\*   \nसंपद्याविर्भावस्स्वेन शब्दादिति मुक्तस्य स्वरूपाविर्भाव मुपपाद्य, \\* अविभागेन दृष्टत्वादिति ब्रह्मस्वरूपाविभाग एव फलतया निर्दिष्टः; इत्थमापादचूडं शारीरकशास्त्रे बहुषु सूत्रेषु निष्प्रपञ्चनिर्विशेषब्रह्मात्मैक्यस्य प्रतिपन्नत्वादुपात्तकतिपयसूत्रव्यतिरिक्तानि सूत्राण्यपि निर्विशेषमेव परं ब्रह्मोपपादयन्तीति नीतिविदां निर्णयः ।  \nयानि पुनस्सगुणब्रह्म प्रतिपादकानि वाक्यानि, तानि गरुडमात्मानं जानीयादित्यादिष्विव तत्तदुपासनार्थकल्पिताकारविशिष्ट ब्रह्मपराणि क्रममुक्तिन्यायेन परम्परया मोक्षविश्रान्तानि ।  \nक्वचित्तु कल्पितेनाकारेण शाखाचन्द्रोपदशन्यायेन उपलक्षणतया दर्शनेन ब्रह्मस्वरूपोपदेशपराणि ।  \nव्यास एवास्माकमादिगुरुरुपनिषदनु सारिभिस्सर्वैरेवास्माभिरनुसर्तव्यः ।  \nन च प्रमाणविरोधात् ब्रह्म सूत्राणामप्रामाण्यमन्यपरत्वं वा, तद्विरुद्धानामेव प्रमाणानामप्रमाणत्वात्; अन्योन्यतस्तेषामाभिमानिक प्रमाणानां विरोधाच्च ।  \nअभिमानप्रतिष्ठितं हि तत्तत्सिद्धान्तपरिगृहीतानां प्रमाणानां प्रामाण्यम्; अन्यथा स्वसिद्धान्तविरोधप्रसङ्गात् ।  \nततश्च प्रमाणविरोधेऽप्यविरोधेऽपि सूत्रस्वारस्यानुरोधेन बादरायण सिद्धान्तोऽयमिति निश्चिते तिष्ठ वा तत्र हृदयाक्रोशेन, तत्परित्यागेन वा हृदि विन्यस्तहस्तः पक्षान्तराण्यधिशेष्वेति ।  \n\nअत्रोच्यते, \\* अथातो ब्रह्मजिज्ञासेति सूत्रमेव तावदद्वैतिनां न घटते,चिन्मात्रस्य स्वप्रकाशत्वेन ज्ञानाविषयतया   \nजिज्ञास्यत्वायोगात् ।  \nआरोपितगुणविग्रहादिविशिष्टस्या विद्यापरिणतिरूपत्वेन सुतरां जिज्ञास्यत्वायोगात्; ब्रह्मशब्दार्थानुपपत्तेः प्रागेव प्रपञ्चितत्वाच्च ।  \nतथा \\* जन्माद्यस्य यतः इति सूत्रमपि ब्रह्मस्वरूपलक्षणोपदेशपरम्, लक्षणं चासाधारणधर्मः, स कथं निर्विशेषे संघटते? उपलक्षणत्वेऽपि सुतरां सविशेषत्वमेव ।  \nउपलक्षणाकारोपलक्ष्याकारपूर्व प्रतिपन्नाकारविभागविरहात् निर्विशेषस्योपलक्ष्यत्वमपि न संभवतीति प्रागेव प्रपञ्चितम् ।  \nसामानाधिकरण्यस्य सविशेषार्थनिष्ठत्वस्य न्याय प्राप्तत्वात् सत्यज्ञानादिवाक्ये स्वरूपलक्षणवर्णनापटाटोपोऽप्युत्पाटनीय इत्युक्तं प्रागेव ।  \nशास्त्रयोन्यधिकरणमपि शास्त्रगम्यत्वाभावादेव निरस्तम्, तद्गम्यत्वे वा प्रमाणविषयत्वात् दृश्यत्वमेव पार्ष्णिं गृह्णाति ।  \nव्यावहारिक शास्त्रगम्यत्वं तु व्यावहारिकानुमानगम्यत्ववदपध्वस्तम् ।  \nभवता च प्रमाणप्रमेयखण्डनात् शास्त्रप्रामाण्यमपि पाषण्डवादैस्सपिण्डीकृतमेव ।  \nवेदान्तशास्त्रस्यापि तर्कात्मकत्वात्तर्काणां स्वरूपलक्षणादिखण्डन प्राचण्ड्यमेव शरणयतां कस्तर्कः, किं वा तदधीनार्थतत्त्वव्यवस्थापनम्, कथंच तत्त्वावेदकता तत्त्वमस्यादिवाक्यानामिति परिपश्य ।  \nतथाच   \nसर्वशास्त्रकुक्षिंभरिमाध्यमिकोक्तिरेव विजयते ।  \nसमन्वयसूत्रं च समन्वयमेव हेतुत्वेनोपाददाति, अन्यवस्तु भेदस्य प्राणबन्धुरिति सर्वलोकविदितमेतत् ।  \nआनन्दमयाधिकरणे प्राचुर्यार्थमयट्प्रयोगादानन्दाभ्यासस्य हेतुत्वेनोपादनाच्च भेदवाद एव साम्राज्यमाटीकते ।  \nईक्षत्यधिकरणेऽपि \\* प्राणसत्थानुगमादित्युपक्रमोपसंहारादि षड्विधतात्पर्यलिङ्गोपेतमहावाक्यसामर्थ्यादिन्द्रान्तर्यामिणो महापुरुषस्यैव प्रसाधनात्सविशेषपरत्वमेव ।  \nवाक्यं तावदन्विताभिधानेऽप्यभिहितान्वयेऽपि सविशेषपरमेवेति तत्र तत्र क्रियासमभिहारेण साधितम् ।  \nवाक्यार्थोऽपि प्राणेन्द्रादिवैशिष्ट्यात्मकत्वात्सविशेषरूप एवेति निरूपितः ।  \n\nएवं शारीरोपक्रमसूत्राणां सगुणब्रह्मैदम्पर्ये समर्थिते अनेनैव न्यायेनार्थतत्त्वं निर्णेतव्यमधि गुणैरन्तेवासिभिः; स्थालीपुलाकन्यायानुसारस्य न्याय्यत्वात् ।  \nअविरोधाध्यायसूत्राणामादिमाध्याय शेषत्वान्न पृथगभिधेयं तात्पर्यमवशिष्यते ।  \nवैराग्योभयलिङ्गपादयोस्संसरतो जीवस्य संसारनिवर्तकस्य च परमात्मनो मिथो वैषम्यमुच्यते; स एव भेदवादः ।  \nगुणोपसंहारपादस्य नामैव निर्गुणवादस्य हृदयशूलम् ।  \nअङ्गाङ्गिभाववादोऽपि तस्यैव कर्णज्वरः ।  \nतेन त्रिभिरध्यायैस्सगुणमेव   \nनिर्णीयते ।  \nफलाध्याये तु फलनिर्देश एव निर्गुवादिनां निष्फलं प्रलापमाविष्करोति, परमात्मसेविनो जीवस्यैव सांसारिकफलसाधनपुण्य पापरूपकर्माश्लेषविनाशौ देहादुत्क्रमणमर्चिरादिना देवयानेन गमनं परं ज्योतिरुपसम्पद्य स्वेन रूपेणाभिनिष्पत्तिर पुनरावृत्तिश्चेति, शारीरकपञ्चमाध्याये निर्गुणमशरीरलक्ष्मिकमपरिवारकम विभूतिकं चिन्मात्रमिति पारिभाषिकं ब्रह्म प्रतिपाद्यतम् ।  \n\nयदुक्तं जिज्ञास्यतया प्रक्रान्तं ब्रह्मैव \\* नात्मा श्रुतेरित्यादावपि प्रतिपाद्यत इति, तदसत्; \\* ज्ञोऽत एव, \\*कर्ता शास्त्रार्थवत्त्वात्, \\* परात्तु तच्छ्रुतेरित्यादिभिस्तत्रत्यैस्सूत्रैरात्मशब्दनिर्दिष्टस्य तस्य ज्ञातृत्वकर्तृत्वपरमात्मायत्तत्वादि प्रतिपादनात्, तस्य च सर्वस्य त्वदभिमतेऽस्मदभिमते वा ब्रह्मण्यसंभवात् ।  \nभ्रान्त्या संभवतीति चेन्न;   \nपरिशुद्धस्वरूपोपदेशदशायां प्रतिपक्षप्रतिक्षेपपूर्वकस्य भ्रान्तिसिद्धाकार समर्थनस्य विरुद्धत्वात् ।  \nअन्यथा \\* नात्मा श्रुतेरित्यधिकरणेऽपि यथालोकमुत्पत्तिविनाशयोरेव समर्थनप्रसङ्गात् ।  \nयदि तत्र लोकसिद्धाकारप्रतिषेध उपचिक्रंसितः तदा लोकसिद्धं कर्तृत्वादिकमपि नास्तीत्येवोपदेष्टुं युक्तम् ।  \nयदि तत्रैव सूत्राणां मनुषे, तदा प्रारब्धं त्वयैव सूत्रान्यथाकरणम् ।  \n\nअप्रस्तुतमात्मान्तरमिह कथं परीक्ष्यत इति चेन्न; \\* अथातो ब्रह्मजिज्ञासेत्यत्रैव विषयतया ब्रह्मण इव अधिकारितया मुमुक्षोः प्रकृतत्वात्, तस्य च स्वरूपज्ञानावश्यम्भावित्वेन क्वचित्स्वरूपस्यावश्योप देष्टव्यत्वात् ।  \nव्यवच्छेद्यतया प्रधानमिव जीवोऽपि प्रथमाध्याये सर्वत्र प्रकृतेः ।  \nयदि विषयत्वेनाप्रकृतत्वादपरीक्षणीयता, तदा वियत्प्राणादेरप्यपरीक्षणप्रसङ्गः ।  \nधर्मं जिज्ञासमानस्य तत्सम्बन्धिनिरूपणम् ।  \nयथैवं ब्रह्मजिज्ञासेत्युक्तं जीवनिरूपणम् ।  \n\nकिंच \\* असंभवस्तु सतोऽनुपपत्तेरित्यत्रैव सच्छब्दवाच्यस्य परस्य ब्रह्मण उत्पत्त्यादिप्रतिषेधात् \\* नात्माश्रुतेरिति निरर्थकः पुनरारम्भः ।  \nअतो नात्र जिज्ञास्यतया प्रक्रान्तं ब्रह्मात्मशब्दनिर्दिष्टम्, अपि तु जिज्ञासाकर्तृतया प्रस्तुतो जीवः ।  \nयत्पुनरुक्तं एकवचनान्तनिर्देशादात्माद्वैतस्वारस्यमिति, तदपि न; \\*श्रेष्ठश्चेत्यादिसूत्रेष्विव जात्यैक्यविवक्षया तत्प्रयोगसंभवात् ।  \nतदुक्तमंशाधिकरणे \\*नात्मा श्रुतेरित्यत्राप्येकवचनं जात्यभिप्रायमिति ।  \nयाश्च तत्सूत्रविषयतया \\*नित्यो नित्यानां चेतनश्चेतनानामित्यादिश्रुत्या उपादीयन्ते, ताभिरपि सौत्रस्यैकवचनस्य जात्यभिप्रायत्वं व्यक्तम् ।  \nयद्युद्देश्यगतत्वेन बहुत्वमविवक्षितम् ।  \nय एक इति निर्दिष्टमेकत्वं किं विवक्ष्यते ।। अत एव \\* अजो नित्य इत्यादिश्रुत्यन्तरमपि निर्व्यूढम् ।  \n\nयत्तूभयलिङ्गाधिकरणे समस्तविशेषशून्यत्वं प्रत्यपादीति; तदप्यसत्, तत्र हेयगुणनिषेधेन समस्तमङ्गलगुणविशिष्टस्यैव   \nप्रतिपिपादयिषितत्वात्, तदाह \\*सविशेषं ब्रह्मेत्येव हि तत्र वक्ष्यतीति ।  \nवाक्यस्थोभयलिङ्गशब्दानादरेणासन्निहितदोषाख्यनिषेध्याध्याहारो न युक्त इति चेन्न; स्ववाक्यस्थस्यापि गुणस्य स्वरूपत एव निषेधानुपपत्तेः ।  \nन हि गुणो गुणत्वादेव निषेध्यः, वैपरीत्यात् ।  \nन च दोषकोटिनिक्षेपेण तन्निषेधः, सर्वज्ञत्वादेर्दोषत्वस्य प्रमाणाभावात् ।  \nअतः पारिशेष्याद्दोष एव निषेध्य इति स्थिते जागरितस्वप्नाद्यवस्थासु जीवस्य ये दोषाः पूर्वेष्वधिकरणेषु प्रकृताः त एवात्र निषेध्यतया सूत्रकृदभिप्रेता इति स्पष्टमेव ज्ञातुः ।  \nततश्च \\*भेदादिति चेन्न प्रत्येकमतद्वचनादित्यादिसूत्रेष्वपि नाप्रस्तुतानुपयुक्तत्वदभिमतार्थसिद्धिः ।  \nअन्यथा \\*प्रकृतैतावत्त्वं हि प्रतिषेधति ततो ब्रवीति च भूयः इति समनन्तरसूत्रविरोधः ।  \nन हि तत्र प्रकृतं प्रतिषेधतीत्युक्तम्, अपि तु प्रकृतैतावत्त्वमिति ।  \nएतेन निषेधानां सर्वेषां विहितानुरोधेन विषयव्यवस्थाकर्तव्येति दर्शयति ।  \nसामान्यस्य निषेधस्य विहितव्यतिरेकतः ।  \nनिर्वाहस्सुप्रसिद्धश्च निगमेष्ववगम्यते ।  \n\nअत एव सन्ध्यादिकरणेऽपि \\*मायामात्रं त्वित्यादिना न प्रपञ्चमिथ्यात्वं विवक्षितमिति गम्यते ।  \nमायाशब्दस्य च न   \nमिथ्यात्ववाचित्वमिति स्थलान्तरे विशदं द्रष्टव्यम् ।  \nआह च -\\* मायामात्रं त्विति च स्वाप्नानामप्यर्थानां जागरितावस्थानु भूतपदार्थवैधर्म्यमात्रेण मायामात्रत्वमुच्यते इत्याद।  \nि \\* मेघोदयस्सागरसन्निवेशः इत्यारभ्य \\* विष्णोर्विचित्राः प्रभवन्ति मायाः इत्यादिषु मायाशब्दस्य विचित्रसृष्टिविशेषपरत्वमेवेति सुव्यक्तमुपपादितम् ।  \nअस्तु वाऽस्य मिथ्यार्थवाचित्वम्, तथाऽप्यस्मिन् सूत्रे स्वाप्नार्थानामेव मिथ्यात्वमुच्यते, \\*सन्ध्ये सृष्टिराह हि, \\*निर्मातारं चैके पुत्रादयश्चेति पूर्वपक्षसूत्राभ्यां स्वाप्नार्थानामेव प्रकृतत्वस्य भवद्भिरपि व्याख्यातत्वात् ।  \nसत्यं स्वाप्नार्थमिथ्यात्वमधिकरणसाध्यम्, तत्र कैमुत्यलाभाय जागरितानामपि मिथ्यात्वं \\* कार्त्स्येनानभिव्यक्त स्वरूपत्वादित्यनेन प्रदर्श्यत इति चेन्न; विश्वमिथ्यात्वसिद्धौ स्वाप्नार्थसत्यत्वपूर्वपक्षानुत्थानात् ।  \nअथ विश्वमिथ्यात्वमेव स्वाप्नार्थमिथ्यात्वप्रदर्शनद्वारा अत्रैव प्रसाध्यत इति मन्यसे; तदप्यसत्, प्रपञ्चमिथ्यात्वं प्रस्तुत्य स्वाप्नार्थनिदर्शनस्योचितत्वात् ।  \nप्रथमसूत्र एव विश्वमिथ्यात्वप्रसाधनमुखेन विश्वस्य ज्ञानबाध्यतया ज्ञानप्रधानं शास्त्रमारम्भणीयमिति भवद्भिस्समर्थनाच्च ।  \nअथ वक्ष्यमाणोपजीवनेन शास्त्रारम्भमात्रं तत्र समर्थ्यत   \nइति पश्यसि; तदा नीतिनिबन्धनात्मकस्य सूत्रस्य व्युत्पाद्यमतिमन्दं स्यात् ।  \nकिंच \\* कार्त्स्न्येनानभिव्यक्त स्वरूपत्वादित्यत्र न जागरगन्धं पश्यामः ।  \nकार्त्स्न्यशब्देन तस्यापि संग्रह इति चेन्न; प्रकृतैकदेशाबहिष्कारे तस्य व्युत्पत्तेः, ततश्च स्वाप्नार्थानां सर्वेषामेव मिथ्यात्वं विवक्षितं स्यात्; अन्यथा स्वाप्नार्थमिथ्यात्वं प्रतिज्ञाय जागरितार्थानामनभिव्यक्त स्वरूपत्वं हेतुरुच्यत इति व्यधिकरणं स्यात् ।  \nअतः स्वाप्नार्थमिथ्यात्वसाधनाय तन्निष्ठमेवानभिव्यक्तस्वरूपत्वं हेतुतया सूत्र्यत इति नात्रापि विश्वमिथ्यात्वप्रतिपादनकथाऽपि ।  \n\nयत्पुनः मोक्षोपायोपदेशदशायाम् \\* आत्मेति तूपगच्छन्तीति ब्रह्मात्मैक्यानुसन्धानं सूत्रितमिति, तदपि न पश्यामः, आत्मशब्दस्य नानार्थरूढत्वात्, शरीरप्रतिसबन्धिनि रूढिप्रकर्षाच्च; ततश्शरीरीत्यनुसन्धानं सूत्रितं स्यात् ।  \nयुक्तं चैतत्, ब्रह्मणस्सर्वशरीरित्वेनान्तर्यामिब्राह्मणादिषु प्रपञ्चितत्वात् ।  \nयद्यपि स्वपर्यायोऽयमात्मशब्दो भाष्येऽन्वारूढः,   \nतथाऽप्यन्ततोऽयमेवार्थः प्रपञ्चयिष्यते ।  \nअत्राप्यधिकरणे वक्ष्यति \\* इदमेव शरीरात्मभावलक्षणं तादात्म्यम् \\* आत्मेति तूपगच्छन्तीति वक्ष्यतीति ।  \nविपीरतश्चायं व्यपदेश आयुष्मतः, अहं ब्रह्मास्मीत्यनुसन्धानं ह्यत्र व्याख्यायते, तच्च भ्रान्तिरूपमिति भवतेष्टव्यम्, विलुप्ताहंभावादिविप्लवसंविन्मात्र रूपत्वाभ्युपगमात् ब्रह्मणः; ततश्च मोक्षोपायतया भ्रान्तिरेव   \nसूत्रितेत्यायातम् ।  \nशालामालादिन्यायेन विवक्षितपर्यवस्थापनं तु सूत्रस्वारस्योपन्यासदशाविरुद्धम् ।  \nकिंच, इतिकरणस्वारस्यादत्र दृष्टिविधिसूचनमेव स्वरसम्, तथैव हि श्रुतिरपि \\*आत्मेत्येवोपासीतेति, वाक्यं च \\*आत्मेत्येव तु गृह्णीयादिति ।  \nप्रसिद्धश्चायमर्थः स्मृतिष्वपि \\* ब्रह्माहमिति भावयेदित्यादिषु, तन्त्रेषु च \\* देवोऽहमिति भावयेदिति ।  \nअतोऽत्र इतिकरणस्वारस्यात् \\* मनो ब्रह्मेत्युपासीतेत्यादाविव दृष्टिविधित्वमात्रसिद्धौ उपास्यस्य दृष्टिविशेषणस्य चात्यन्तभेदस्य सार्वत्रिकत्वात् अत्रापि जीवब्रह्मणोर्भेद एवान्तत्ससूत्रतस्स्यादिति नात्र भवतः कश्चिदवकाशः ।  \n\nयत्तु फलदशायाम् \\*अविभागेन दृष्टत्वादित्यविभागानुभवस्सूत्रित इति, तदपि मन्दम्; अविभागशब्दस्य स्वरूपैक्यनियतत्वाभावात् ।  \nविभागो हि परस्परसम्बन्धपरिपन्थिधर्मविशेष इति विदुषां प्रसिद्धिः, तेनाविभागोऽप्यपृथक् सिद्धिरेवेति सिध्यति, न पुनः स्वरूपैक्यम्, तत्र तद्व्यवहारश्चौपचारिकः ।  \nअस्तु वा मुख्यः, तथाऽप्यनियतत्वादन्यथात्व विवक्षयाऽयमविभागशब्दः, अन्यथा प्रमाणविरोधादुपपत्तिविरोधाच्च ।  \nप्रयुञ्जते च मध्यस्था दण्डो देवदत्ताद्विभक्तः जातिगुणादिकं त्वविभक्तमिति च ।  \nयद्वा विभागो भेद एवास्तु, अविभागश्च भेदनिवृत्तिः, तथापि स्वरूपभेदोऽत्र निषिध्यत इत्यत्र न प्रमाणं पश्यामः, प्रत्युत पूर्वापरसूत्रशतपरामर्शात् \\*भोगमात्रसाम्यलिङ्गाच्चेति उपान्त्यसूत्रसंवादाच्च   \nकिंचिज्ज्ञत्वसर्वज्ञत्वपरिमित सुखत्वनिरतिशयानन्दत्वादि वैधर्म्यलक्षणभेद एव निषिध्यत इति स्वरसतः प्रतीयते ।  \nतत्क्रतुन्यायोऽपि कृशोदरीनीड निहितकीटवदादिभरतमृगत्वादिवच्च साम्यापत्त्यैव समञ्जसयितुं शक्यः ।  \nअन्यथा दृष्टान्त एव तत्र प्रतिदृष्टान्ततामश्नुते ।  \n\nतदेवं भूयसां न्यायमसन्तमिव कृत्वा त्वदुपन्यस्तानि कतिपयानि सूत्राणि त्वदभिमतप्रतीपानि निदर्शितानि ।  \nततश्चान्यपरानन्यपरविभागोऽपि विलीनः ।  \nअत एवान्येषां भूयसां सूत्राणां कल्पिताकारपरत्वमुप लक्षणपरत्वं वा नोत्प्रेक्षितुं शक्यम् ।  \nअन्यानि तु सूत्राणि सगुणं सविभूतिकं च ब्रह्म प्रतिपादयन्तीत्ययमर्थस्त्वयाऽपि दुरपह्नवः ।  \nअर्थवत्त्वेऽपि सूत्राणामन्योन्यार्थविभागतः ।  \nसगुणं ब्रह्म वेद्यं स्यान्न चेत्सूत्रकथा मुधा ।।  \nआह च जन्माद्यधिकरणे - \\*ये तु निर्विशेषं वस्तु जिज्ञास्यमिति वदन्ति तन्मते \\* ब्रह्मजिज्ञासा, \\*जन्माद्यस्य यतः, इत्यसङ्गतं स्यात्, \\*निरतिशयबृहद्बृंहणं च ब्रह्मेति निर्वचनात्, तच्च ब्रह्म जगज्जन्मादिकारणमिति वचनाच्च; एवमुत्तरेष्वपि   \nसूत्रगणेषु सूत्रोदाहृतश्रुतिगणेषु चेक्षणाद्यन्वयदर्शनात् सूत्राणि सूत्रोदाहृताः श्रुतयश्च न तत्र प्रमाणमित्यादि ।  \nअयमभिप्रायः - प्रथमाध्याये सर्वत्र \\* ईक्षतेर्नाशब्दम्, \\*आनन्दमयोऽभ्यासात्, \\*अन्तस्तद्धर्मोपदेशात् इत्यादिषु ब्रह्मणस्तद्धर्मविशेषैर्वैशिष्ट्यं प्रतिपाद्यते; एवं जीवादिभ्यो भेदश्च प्रतिपाद्यते ।  \n\\*भेदव्यपदेशाच्चान्यः, \\*कर्मकर्तृव्यपदेशाच्च, \\*उभयेऽपि हि भेदेनैनमधीयते, \\* विशेषणभेदव्यपदेशाभ्यां च नेतरौ, \\*भेदव्यपदेशात्, \\*आकाशोऽर्थान्तरत्वादिव्यपदेशात्, \\*सुषुप्त्युत्क्रान्त्योर्भेदेन इत्यादिषु सूत्रेषु तत्तच्छ्रुतिगतो भेदनिर्देश एव स्वशब्देन सूत्र्यते ।  \n\\*जीवमुख्यप्राणलिङ्गान्नेति चेन्नोपासात्रैविध्यादाश्रितत्वादिह तद्योगात्, \\* न च स्मार्तमतद्धर्माभिलापाच्छारीरश्च, \\*नानुमानमतच्छब्दात्प्राणभृच्च, \\*जीवमुख्यप्राणलिङ्गान्नेति चेतद्व्याख्यातम्, इत्यादिषु प्रधानादिवत् जीवः स्वशब्देनोपादाय व्यवच्छिद्यते; \\*गुहां प्रविष्टावात्मानौ हि तद्दर्शनादित्यादिषु स्फुटः ।  \nअतः प्रथमाध्याये सर्वत्र जिज्ञास्यतया प्रक्रान्तं ब्रह्मानन्दगुणविशिष्टं प्रकृतेरिव पुरुषादपि विलक्षणं च प्रत्यपादि ।  \nअयमेवार्थः स्थूणानिखननन्या येन द्वितीयाध्याये स्थिरीकृत इति सोऽपि तद्विषय एवेत्युक्तम् ।  \nतत्र च \\*   \nइतरव्यापदेशाद्धिताकरणादिदोष प्रसक्तिः इति जीवैक्यव्यपदेशमूलानेक दोषानाशङ्क्य, \\*अधिकं तु भेदनिदेशात्, \\* अश्वादिवच्च तदनुपपत्तिः इति सूत्राभ्यां पर्यहार्षीत् ।  \nतत्र चाभाष्यत -\\* ये पुनरस्यैव जीवस्याविद्यावियुक्तावस्थामभिप्रेत्य इमं भेदं वर्णयन्ति, तेषामिदं सर्वमसङ्गतं स्यात् ।  \nन हि तदवस्थस्य सर्वज्ञत्वं सर्वेश्वरत्वं समस्तकारणत्वं सर्वात्मत्वं सर्वनियन्तृत्वमित्यादीनिसन्ति ।  \nअनेनैव रूपेण ह्याभिः श्रुतिभिः प्रत्यागात्मनो भेदः प्रतिपाद्यते, तत्सर्वं ह्यविद्यापरिकल्पितं त्वन्मते ।  \nन चाविद्या परिकल्पितस्याविद्यावस्थायां शुक्तिकारजतमरीचिकाजलादि भेदवत्परस्परभेदोऽत्र सूत्रकारेण \\*अधिकं तु भेदनिर्देशादित्यादिषु प्रतिपाद्यते ।  \nब्रह्मजिज्ञासा कर्तव्येति जिज्ञास्यतया प्रक्रान्तस्य ब्रह्मणो जगज्जन्मादिकारणस्य वेदान्तवेद्यत्वं तस्य च स्मृतिन्यायविरोधपरिहारश्च क्रियते इति स्पष्टम् ।  \nअतोऽध्यायद्वयं विशिष्टपरमिति स्थितम् ।  \n\nतृतीयाध्यायेऽपि वैराग्यपादे तावत्प्रतिनियत कर्मफलभोक्तृणामनन्तानां कर्मिणां गमनगमनप्रकारचिन्तनादात्मभेदोऽर्थलब्धः ।  \n\nउभयलिङ्गपादे तु शोध्यं शोधितम् ।  \nशिष्टमपि विशिष्टानुगुणमेव ।  \nगुणोपसंहारपादस्तु तत्तद्विद्यानियतानियतगुणोपाधिकविद्याभेदाभेद चिन्तनात्कार्त्स्न्येन गुणविशिष्टपर इति स्वरूपतोऽपि सुप्रसिद्धम्, न केवलं नाममात्रेण ।  \nपुरुषार्थपादोऽपि विद्याया वर्णाश्रमधर्मेतिकर्तव्यताकत्वप्रतिपादनान्निर्विशेषात्माद्वैत वाक्यार्थविज्ञानपक्षप्रतिपक्षः ।  \n\nतद्वदावृत्तिपादोऽपि, असकृदावृत्तो पासनादिप्रतिपादनेन फलाङ्कुरस्यैवोपपादनात् ।  \nउत्क्रान्तिपादेऽपि स्थूलदेहादुत्क्रान्तिरूप फलप्रादुर्भावप्रपञ्चनम् ।  \nअर्चिरादिपादेऽपि तथेति सगुणब्रह्मोपासकानां तत्प्राप्त्यर्थमिति भवद्भिरेव व्याख्यातम् ।  \nफलपादेऽपि स्वरूपाविर्भावपूर्वकं परब्रह्मसमानस्वच्छन्दभोग प्रपञ्चनं व्यक्तिमिति न बादरायणस्य क्वचिदपि त्वदभिमतानुपपन्नार्थविवक्षां प्रत्यक्षयामहे ।  \nउक्तं च भास्कराचार्यैः -\\*सूत्राभिप्रायसंवृत्त्या स्वाभिप्रायनिवेशनात् ।  \nव्याख्यातं यैरिदं सूत्रं व्याख्येयं तन्निवृत्तये ।  \nइति ।  \nतदभिप्रायेण भाष्यकारैरप्युक्तम् - \\*भगवद्बोधायनकृतां विस्तीर्णां ब्रह्मसूत्रवृत्तिं पूर्वाचार्यास्सञ्चिक्षिषुः; तन्मतानुसारेण सूत्राक्षराणि व्याख्यास्यन्त इति ।  \n\nयत्पुनरुक्तं प्रमाणविरुद्धत्वेन सूत्रार्थानामन्यथा कथनयुक्तमिति; तन्नूनमश्रुतस्वसिद्धान्तेनोक्तम्; सूत्राण्यपि यथाकथञ्चिद्योजयितव्यानीति क्वचिद्भवत्कूटस्थैर्व्याख्यानात् ।  \nदृश्यते च जैमिनिपतञ्चलिकण भक्षाक्षपादादि सूत्रेष्वपि तत्तद्व्याख्यातृभिरध्याहारादिकल्पना ।  \nतदाह -\\*लोके येष्वर्थेषु प्रसिद्धानि यानि पदानि तानि सति संभवे तदर्थान्येव सूत्रेष्वपीति ।  \nअध्याहारादिभिः स्वाभिमतार्थपरतया निर्वाहो वेदसंबादभूयस्त्ववैदिक परिग्रहविशेषादिभिराप्तोक्तत्व निश्चये मन्वादिप्रणीतधर्म शास्त्रादिष्वपि ।  \nक्वाचित्कवेदविरोधादेर्यथा कथञ्चिदुपशमयितव्यत्वात् ।  \nअत एवाह सति संभव इति ।  \n\nश्रुतिसूत्रयोरविरोधे सूत्रेष्वध्याहारादिकमन्याय्यम् ।  \nविरोधप्रसङ्गे पुनरध्याहारादिभिस्सूत्रं श्रुत्यनुगुणतया नेतव्यम् ।  \nनचासौ विभ्रम इति शङ्कितुमपि शक्यम्, सकलवेदशाखाप्रवर्तनाधि कृतत्वात्क्वचिदपि प्रमाणविरुद्धार्थादर्शनात् परिग्रहातिशयाच्च ।  \nअतस्तदुक्तेषु सूत्रेषु यत्र क्वचित्प्रमाणविसंवादे यथाकथञ्चित्समाधातव्यम्, नचास्ति विसंवाद इति दर्शितमिति ।।  \nइति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य वेदान्तचार्यस्य कृतिषु  \nशतदूषण्यां परमते सूत्रस्वारस्यभङ्गवादः षट्षष्टितमः ।।66।।  \n।।समाप्ता च शतदूषणी ।।"
              },
              {
                "author": "Nrisimharaja",
                "commentary": "66 ---"
              }
            ]
          }
        ]
      }
    ]
  }
}