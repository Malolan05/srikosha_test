{
    "metadata": {
        "scripture_name": "Aitareya, Māndukya, Īśāvāsya and Praśna Upaniṣads",
        "slug": "upanishad-one",
        "author": "Unknown",
        "year_of_composition": "Unknown",
        "category": "Vedānta",
        "description": "A primary upaniśad",
        "language": "Sanskrit",
        "total_chapters": 4,
        "total_verses": 122
    },
    "content": {
        "title": "Aitareya, Māndukya, Īśāvāsya and Praśna Upaniṣads",
        "sections": [
            {
                "title": "Aitareya Upaniṣad",
                "number": 1,
                "verses": [
                    {
                        "verse_number": 1,
                        "original_text": "0. शान्तिमन्त्रः\nवाङ्मे मनसि प्रतिष्ठिता । मनो मे वाचि प्रतिष्ठितम् । आविरावीर्म एवि । वेदस्यम आणीस्थः । श्रुतं मे मा प्रहासीः। अनेनावीतेनाहोरात्रान् सन्दवामि । ऋतं वदिष्यामि । सत्यं वदिष्यामि । तन्मामवतु । तद्वक्तारमवतु । अवतु माम् । अवतु वक्तारम् । अवतु वक्तारम् । ओं शान्तिः शान्तिः शान्तिः",
                        "commentaries": [
                            {
                                "author": "Sāyaṇācāryā's Bhāṣyam",
                                "commentary": "यथोक्ततत्त्वविद्याप्रतिपादकग्रन्थपाठे प्रवृत्ता मदीया वाक् सर्वदा मनसि प्रतिष्ठिता । मनसा यद्यच्छब्दजातं विवक्षितं तदेव पठति । मनश्चमदीयं वाचि प्रतिष्ठितम् । यद्यद्विद्याप्रतिपादकत्वेन वक्तव्यं शब्दजातमस्ति तदेव मनसा विवक्ष्यते । एवम् अन्योम्यानुगृहीते वाङ्मनसे विद्यार्थं ग्रन्थं साकल्येन अवधारयितुं शक्नुतः । मनसः सावधानत्वाभावे वागिन्द्रियं सुप्तोन्मत्तप्रलापादिवत् यत्किञ्चिदसंगतं ब्रूयात् । तथा च वाचः पाटवाभावे सति गद्गदरूपया वाचा विवक्षितं सर्वं यथावन्नोच्चार्येत । अतस्तयोः अन्योन्यानुकूल्यम् अस्तु इत्येवं प्रार्थ्यते । आविःशब्देन स्वप्रकाशं ब्रह्मचैतन्यमुच्यते । प्रज्ञानशब्देन व्यवहृतत्वात् तस्य आविर्भूतरूपत्वम् । तथाविध हे आत्मन् ! मदर्थम् आविरेधि अविद्यावरणपनयनेन प्रकटीभव । हे वाङ्गनसे! मे मदर्थं वेदस्य यथोक्ततत्त्वविद्याप्रतिपादकस्य ग्रन्थस्य आणीस्थः विद्यायाः आनयनसमर्थे भवतम्।मे श्रुतं मया श्रोत्रेणावगतं ग्रन्थतदर्थजातं मा प्रहासीः मा परित्यजतु, विस्मृतं मा भूदित्यर्थः । अनेनाधीतेन विस्मरणरहितेन ग्रन्थेनाहोरात्रान् सन्दधामि संयोजयामि । अहनि रात्रौ चालस्यं परित्यज्य निरन्तरं पठामि इत्यर्थः ।अस्मिन् पठिते ग्रन्थऋतं परमार्थभूतं वस्तु वदिष्यामि।विपरीतार्थवदनं कदाचिदपि माभूदित्यर्थः।ऋतं मानसं सत्यं वाचिकं, मनसा वस्तुतत्वं विचार्य वाचा वदिष्यामि इत्यर्थः। तन्मया वक्ष्यमाणं ब्रह्मतत्त्वं मां शिष्यम् अवतु सम्यग्बोधेन पालयतु । तथा तद् ब्रह्मतत्त्वं वक्तारम् आचार्यमवतु, बोधकत्वसामर्थ्य प्रदानेन पालयतु । पुनरप्यवतु मामित्याधुक्तिः फलविषया पूर्वं साधनकाले शिष्याचार्ययोः पालनं प्रार्थितम् इदानीं फलकालेपि प्रार्थ्यते । तत्र शिष्यस्याविद्यातत्कार्यनिवृत्तिः फलम्। आचार्यस्य तादृशशिष्यदर्शनेन विद्यासम्प्रदायप्रवृत्तिप्रयुक्तः परितोषः फलम् । अनेन मन्त्रपाठेन विद्योत्पत्तेः पुरा विद्याप्रतिबन्धकाः विघ्ना परिहियन्ते विद्योत्पत्तेरूर्ध्वम् असम्भावनाविपरीतभावनोत्पादका विघ्ना परिहियन्ते । अवतु वक्तारम् इत्यभ्यासोऽध्यायसमाप्त्यर्थो द्वितीयारण्यकसमाप्त्यर्थश्च ॥ (सायणभाष्यम् )"
                            }
                        ]
                    },
                    {
                        "verse_number": 2,
                        "original_text": "1. प्रथमः खण्डः\n1.1 [आत्मनः सृष्टिसङ्कल्पः]\nआत्मावाइवमेकएवाग्रआसीत्।नान्यत्किंचनमिषत्॥ स ईक्षत लोकान्नु सृजाइति॥१॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "अतसीगुच्छसच्छायमचिंतोरस्स्थलं श्रिया।\nअंजनाचलश्रृङ्गारमंजलिर्मम गाहताम् ॥१॥\nव्यासं लक्ष्मणयोगीन्द्रं प्रणम्यान्यान् गुरूनपि ।\nआत्मषट्कस्य विवृतिं करवाणि यथामति ॥२॥\nभोग्यभोगस्थान-तदुपकरणविलक्षणप्रत्यगात्म-तदात्मभूतपरमात्मस्वरूपप्रतिपादनाय इन्द्रादिपदानामपि हेयत्वप्रदर्शनाय च प्रकरणम् आरभ्यते - आत्मावाइवमेकएवाग्रआसीत् इदं - जगत् सृष्टेः प्राक् एक आत्मैव आसीत् । वै शब्दः अवधारणे तमः परे देव एकीभवति (सुबा.उ.२) इत्युक्तरीत्या परमात्मना अविभक्ततमोवस्थमेवासीदित्यर्थः । ब्रह्मादिषु जगत्कारणभूतेषु सत्सु कथमेक - एव आसीत् इत्युच्यते इत्यत्राह - नान्यत्किंचनमिषत् । तद्यतिस्क्तिं अन्यत् , (किंचन) किमपि, (सर्वं) निर्व्यापारमेव आसीत् । अनेन करणकळेबरादिराहित्यम् अभिप्रेतम् । एको ह वै नारायण आसीत् । न ब्रह्मा, नेशानः (महो. १-१) इत्यादि श्रुत्यर्थः अनुसन्धेयः । सईक्षतलोकान्नुसृजाइति । लोकान् सृजानीति सङ्कल्पमकरोत् इत्यर्थः ॥ ४ ॥"
                            }
                        ]
                    },
                    {
                        "verse_number": 3,
                        "original_text": "1.2 [जगत्सृष्टिक्रमः]\nसइमान्लोकानसृजत।अम्भोमरीचि(ची)र्मरमापः।अदोऽम्भःपरेणदिवम्द्यौः\nप्रतिष्ठा,अन्तरिक्षंमरीचयः,पृथिवीमरः,याअवस्तात्ताआपः॥२॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -सइमाल्लोकानसृजत् । तानेव लोकानाह अम्भोमरीचीर्मरमापः । अम्भः प्रभृतीन् स्वयमेव श्रुतिः व्याचष्टे अदोम्भःपरेणविवम् । अम्भश्शब्दवाच्यो लोको द्युलोकात् परस्तादित्यर्थः । द्यौःप्रतिष्ठा । तस्य अम्भसो लोकस्य द्यौराश्रय इत्यर्थः । अन्तरिक्षंमरीचयः । अन्तरिक्षमेव मरीचिलोक इत्यर्थः । सूर्यादिमरीचिव्याप्तत्वात् मरीचिरित्युच्यते । मरीचयः इति बहुत्वोक्तिर्नि.....यी भेदायत्ता? मरीचिलोकादिभेदाभिप्राया । पृथिवीमरः । म्रियन्ते अस्मिन् भूतानि इति मरःपृथिवी पृथिवीलोकः । याअधस्तात्ताआपः । पृथिवीलोकस्याधस्तना लोका आप इत्युच्यन्त इत्यर्थः ।"
                            }
                        ]
                    },
                    {
                        "verse_number": 4,
                        "original_text": "1.3 [लोकपालसृष्ट्यर्थं विराटपुरुषाविर्भाव:]\nसईक्षतइमेनुलोकाः,लोकपालान्नुसृजाइति।सोऽदभ्यएवपुरुषंसमुद्वृत्यामूर्च्छयत्॥३॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र.-सईक्षत-सृजाइति।भोगस्थानसृष्ट्यनन्तरम्, अम्भःप्रभृतयः लोकाः सृष्टाः । एषां लोकानां पालकान् सृजै इति सङ्कल्पम् अकृत इत्यर्थः । सोद्भ्य एव पुरुषं समृद्धत्यामूर्च्छयत् । सः अप्शब्दोपलक्षितेभ्यः पंचभ्यः भूतेभ्यः शिरःपाण्यादिमन्तं पुरुषं कर्तुं समुद्धृत्य अद्भ्यः समुपादाय अमूर्च्छयत् - पिण्डं कृतवान् इत्यर्थः ।"
                            }
                        ]
                    },
                    {
                        "verse_number": 5,
                        "original_text": "1.4 [लोकपालसृष्टिः]\nतमभ्यतपत्तस्याभितप्तस्यमुखंनिरभिद्यतयथाण्डम्;मुखाद्वाक्;वाचऽग्निः नासिकेनिरभिद्येताम्नासिकाभ्यांप्राणःप्राणाद्वायुः।अक्षिणीनिरभिद्येताम्;अक्षीभ्यां चक्षुःचक्षुषआदित्यः।कर्णांनिरभिद्येताम्।कर्णाभ्यांश्रोत्रम्;श्रोत्राद्दिशः।त्वङ्निर- भिद्यत;त्वचोलोमानि;लोमभ्यओषधिवनस्पतयः।हृदयंनिरभिद्यत;हृदयान्मनः मनसश्चन्द्रमाः।नाभिर्निरभिद्यत;नाभ्याअपानः,अपानान्मृत्युः।शिश्नंनिरभिद्यत्त; शिश्नाद्रेतः,रेतसआपः॥४॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. - तमभ्यतपत् । तं पिण्डं पुरुषविधमुद्दिश्य अभ्यतयत् - अभिध्यानं सङ्कल्पं कृतवान् । तस्याभितप्तस्यमुखनिरभिद्यत,यथाण्डम् । तस्याभितप्तस्य पिण्डस्य मुखाकारं सुषिरमजायत, यथा पक्षिणोऽण्डम् , तथेत्यर्थः । मुखाद्वाग्वाचोऽग्निः । मुखादधिष्ठानात् वागिन्द्रियम् । उत्पन्नम् । ततो या तदधिष्ठातृदेवता । एवंच अधिष्ठानं करणं देवता च त्रयं क्रमेण निभिन्नमित्यर्थः । एवमुत्तरत्रापि । नाभ्याअपानः।अपानः - पायुिरिन्द्रियमित्यर्थः । अपानान्मृत्युः । तस्याधिष्ठानदेवतेत्यर्थः । शिश्नाद्रेतः ।रेतश्शब्देन प्रजननेन्द्रियमुच्यते । रेतसोआपः।अ(अब?) भिमानिदेवतैव तस्याधिष्ठानदेवता इत्यर्थः ॥ इतिप्रथमखण्डप्रकाशिका"
                            }
                        ]
                    },
                    {
                        "verse_number": 6,
                        "original_text": "2. द्वितीयःखण्डः\n2.1 [अशनायापिपासयोःसृष्टिः]\nता एतादेवताः सृष्टा अस्मिन्महत्यर्णवेप्रापतन् । तमश नायापिपासाभ्यामन्व वार्जयत्। ताएनमब्रुवन्। आयतनंनः प्रजानीहियस्मिन्प्रतिष्ठित्ता अन्नमदामेति॥१॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -ताएतादेवतास्सृष्टाअस्मिन्महत्यर्णवेप्रापतन् । एता अग्न्यादयः देवताः लोकपालत्वेन सङ्कल्प्य सृष्टाः अस्मिन् महति संसारार्णवे रागद्वेषादिमहाग्राहग्रस्ते (स्ताः?) पतिता अभूवन् । तमशनायापिपासाभ्यामन्ववार्जत् । प्रथमोत्पादितं पिण्डं अशनायापिपासाभ्यां संयोजितवान् । तस्य कारणभूतस्य अशनायादिदूषितत्वेन तत्कार्यतया सृष्टा अपि देवताः अशनायादिदूषिता अभूवन् इति । ताएनमब्रुवन्अन्नमदामेति।ताः-देवताः अशनायापिपासाभ्यां पीड्यमाना एनं-पितामहमागत्य, अस्मभ्यम् अधिष्ठानं विधत्स्व। तत्र प्रतिष्ठिता अन्नं भक्षयित्वा अशनायां निवतीयष्यामः इति ।"
                            }
                        ]
                    },
                    {
                        "verse_number": 7,
                        "original_text": "2.2 [पुरुषसृष्टिः]\nताभ्योगामानयत्ताअब्रुवन्नवैमोऽयमलमिति। साभ्योऽश्वमानयत्ताअब्रुवन् नवैनोऽयमलमिति।२॥ ताभ्यःपुरुषमानयत्ताअब्रुवन्सुकृतंबत्तेति।पुरुषोवावसुकृतम्। ता अब्रवीद्यथायतनंप्रविशतेति॥३॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -ताभ्योगामानयत् । गवाकृतिविशिष्टं पिण्डमानीय अधिष्ठानत्वेन प्रदर्शितवान् इत्यर्थः । ताअब्रुवन्नवैनोऽयमलमिति।ताः - देवताः अयं - पिण्डः अस्माकं न पर्याप्तः इत्युक्तवत्यः । ताभ्योऽश्वमानयत्ताअब्रुवन्नवैनोऽयमलमिति । तिर्यक्षु गवाश्वादिषु इन्द्रियतदधिष्ठातृदेवतानां सम्यक् कार्यकरत्वाभावात् इति भावः । ताभ्यः-सुकृतंबतेति।स्वयोनिभूतपुरुषं दृष्ट्वा सुकृतं' - आत्मने शोभनमिदमधिष्ठानं कृतमिति देवताः अब्रुवन्-इत्यर्थः, पुरुषोवावसुकृतम्।सर्वपुण्यकर्महेतुत्वात् पुरुषस्य सुकृतत्वम् उपपद्यत इति भावः । ताअब्रवीद्यथायतनंप्रविशतेति । ईश्वर इति शेषः ।"
                            }
                        ]
                    },
                    {
                        "verse_number": 8,
                        "original_text": "2.3 [अधिदेवतानां आयतनप्रवेशः]\nअग्निर्वाग्भूत्वामुखंप्राविशत्। वायुःप्राणोभूत्वानासिकेप्राविशत्। आदित्यश्चक्षुर्भूत्वाऽक्षिणीप्राविशत्। विशश्श्रोत्रंभूत्वाकर्णोप्राविशन्। ओषधिवनस्पतयो लोमानिभूत्वात्वचंप्राविशन्। चन्द्रमामनो भूत्वाहृदयंप्राविशत्। मृत्युरपानोभूत्वानाभिं प्राविशत्। आपोरेतोभूत्वाशिश्नंप्राविशत्॥४॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -अग्निर्वाग्भूत्वामुखंप्राविशत् । वागभिमानी अग्निः वागेव भूत्वा - वाग्रूपो भूत्वा स्वयोनिं मुखंप्राविशत् । एवमुत्तरत्रापि । वायुः-प्राविशन् । पूर्ववदर्थः ।"
                            }
                        ]
                    },
                    {
                        "verse_number": 9,
                        "original_text": "तमशनायापिपासेअब्रूताम्।आवाभ्यांअधिप्रजानीहिइति। सते अब्रवीत्,एतास्वेव वांदेवत्तास्वाभजाम्येत्तासुभागिन्यौकरोमि इति। तस्माद्यस्यैकस्यैच देवतायैहविगृहपते, भागिन्यावेवास्यामशनायापिपासेभवत:॥५॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -तमशनायापिपासेअब्रूताम्,आवाभ्यामधिप्रजानीहीति । एवं लब्धाधिष्ठानासु देवतासु तं - ईश्वरं अशनायापिपासे - आवाभ्याम् अधिष्ठानं विधत्स्व इति अब्रूताम्।सते अब्रवीत्-भागिन्यौकरोमीति । एतास्वेव देवतासु - वृत्तिसंविभागेन युवानम् अनुगृह्णामि ; एतास्वेवदेवतासु युवां भागवत्यौ करोमि इति ईश्वरः अशनायापिपासे प्रति अब्रवीदित्यर्थः । तस्माद्यस्यैकस्यैच-भवतः । अशनायापिपासाविशिष्टाया भवता एव देवतायागविभागत्वात् (अशनायापिपासाविशिष्टाया एव देवताया भागवत्वात् ?) तयोरपि भागवत्वमस्तीति भावः । ततश्च इन्द्रादीनामपि अशनायादूषितत्वात् तत्पदेभ्योऽपि विरज्येतेति भावः । \nइतिद्वितीयखण्डप्रकाशिका"
                            }
                        ]
                    },
                    {
                        "verse_number": 10,
                        "original_text": "3.तृतीयःखण्डः\n3.1 [अन्नसृष्टिः]\nसईक्षतेमेनुलोकाश्चलोकपालाश्च;अन्नमेभ्यःसृजाइति॥१॥ \nसोऽपोऽभ्यतपत्ताभ्योऽभितप्ताभ्योमूर्तिरजायत।यावैसामूर्तिरजायत,अन्नंवैतत्॥२॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -सईक्षत-सृजाइति । लोकांश्च लोकपालांश्च सृष्ट्वा एषामशनायाविशिष्टानाम् अन्नं सृजानीति सङ्कल्पम् अकरोत् इत्यर्थः । सोऽपोऽभ्यतपत्।अप उद्दिश्याभिधानं कृतवानित्यर्थः । ताभ्यः-अन्नंवैतत् । अभिध्यातेभ्यः सः (अभिध्याताभ्यः ताभ्यः) कठिनात्मा अन्नरूपः परिणामः अजायत इत्यर्थः । आ.भा. - सः - परमेश्वरः ईक्षत-सङ्कल्पम् अकरोत् । इमेनु लोका-अम्भः प्रभृतयः लोकपालाः - अग्निप्रभृतयः सृष्टाः । अशनायापिपासाभ्यां योजिताश्च । एभ्यः - स्थानान्यपि दत्तानि स्वाभीष्टानि उपभोगयुक्तानि, परन्तु अदनीयस्यैव चेत् अन्नस्य अभावः स्यात् तदा कथमेषां लोकपालानां बुभुक्षापिपासाव्याकुलितानाम् अनवस्थितिः सम्भवेत् तस्मात् एभ्यः लोकपालेभ्यः लोकपालार्थं अन्नं सृजे - सृजानि । समुत्पादयेयम् इत्येतत् । एवं सङ्कल्पं स कृतवान् इत्यर्थः । एवं सङ्कल्प्य सः - परमात्मा अपोऽभ्यत्तपत् - अप उद्दिश्य अभिध्यातवान् । अप्पदं पंचीकृतभूतोपलक्षणमित्युक्तम् । व्रीहियवादिकमन्नं पंचीकृतेभ्य एभ्यो भूतेभ्यः समुत्पन्नं भवतु इति सङ्कल्पगोचरा अपः कृताः कृतवान् इत्येतत् । अभितप्ताभ्यः व्रीहियवाद्यन्नोत्पादगोचरसङ्कल्पविषयाभ्यः एताभ्यः • अद्भ्यः मूर्तिरजायत - घनीभूतं शरीरघाणसमर्थं व्रीहयादिकम् अजायत । मूर्तिशब्दार्थं व्याचष्टे श्रुतिरेव - यावे सेति । यावे मूर्तिः चराचररूपा तदन्नमिति । घासादिकमचरमूर्तिः बिडालव्याघादिखाद्यभूता मूर्तिः मूषकहरणादिरूपाचरस्वरूपा इति विवेकः ।"
                            }
                        ]
                    },
                    {
                        "verse_number": 11,
                        "original_text": "3.2 [वागादिभिः अन्नग्रहणासामर्थ्यम् अपानेन अन्नग्रहणं च]\nतदेतदभिसृष्टं सत् पराङ्त्यजिवांसत् । तद्भाचाsजिधृक्षत् । तन्नाशक्नोद्भाचा ग्रहीतुम् । स यद्धैनद्भाचाऽग्रहैष्यत् ,अभिव्याहृत्य हैवान्नमत्रप्स्यत् ॥३॥\nतत् प्राणेनाजिधृक्षत् । तन्नाशक्नोत् प्राणेन ग्रहीतुम्॥स यद्धैनत् प्राणेनाग्रहैष्यत्, अभिप्राण्य हैवान्नमत्रप्स्यत्॥४॥\nतच्चक्षुषाऽजिधृक्षत् । तन्नाशक्नोच्चक्षुषा ग्रहीतुम् । स यद्धैनच्चक्षुषाऽग्रहैष्यत् दृष्ट्वा हैवान्नमत्रप्स्यत् ॥५॥\nतच्छोत्रेणाजिधृक्षत् । तन्नाशक्नोच्छोत्रेण ग्रहीतुम् । स यद्धैनच्छोत्रेणाग्रहैष्यत् , श्रुत्वा हैवान्नमत्रप्स्यत् ॥६॥\nतत्त्वचाऽजिधृक्षत् ॥ तन्नाशक्नोत्त्वचा ग्रहीतुम् । स यद्धैनत् त्वचाऽग्रहैष्यत् , स्पृष्ट्वा हैवान्नमत्रप्स्यत् ॥७॥\nतन्मनसाऽजिधृक्षत् । तन्नाशक्नोन्मनसा ग्रहीतुम् । स यद्धैनन्मनसाऽग्रहैष्यत् , ध्यात्वा हेवान्नमत्रप्स्यत् ॥८॥\nतच्छिश्नेनाऽजिधृक्षत्। तन्नाशक्नोच्छिश्नेन ग्रहीतुम्। स यद्धैनच्छिश्नेनाग्रहैष्यत्, विसृज्य हैवान्मत्रप्स्यत्॥९॥\nतदपानेनाजिधृक्षत् । तदावयत्। स एषोऽन्नस्य ग्रहो यद्वायुः । अन्नायुर्वा एष यद्वायुः ॥१०॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. - अशनायापिपासानुकूललोकलोकपालानां पुरतः सृष्टमन्नं पराङ् भोग्यभूतं भक्ष्यभूतमिति यावत् - अत्यजिवांसत् - अतिक्रम्य गन्तुमैच्छत्, मार्जारादिवक्त्रीस्थितमूषिकादिवत् पलापितुमारभत इत्यर्थः । तद्भाचाजिधृक्षत् - पलायमानम् अन्नं प्रथमोत्पन्नः लोकलोकपालकार्यकारणसंघातलक्षणः पिण्डः वाग्व्यापारेण अन्न (?) ग्रहीतुम् ऐच्छत् । तन्नाशक्नोद्भाचा ग्रहीतुम्।स्पष्टोऽर्थः । सयद्धैनद्भाचाग्रहैष्यत्,अभिव्याहृत्यहैवान्नमत्रप्स्यत्।यदि वाग्व्यवहारेणैव अन्नं ग्राह्यं स्यात् अन्नमिति वाचा व्यवहृत्यैव सर्वेऽपि तृप्तिं प्राप्नुयुः इत्यर्थः । अतः वाग्ग्रहणयोग्या (?) न्नाभावा (द्वाचाग्रहीतुं, नाशक्नो?) दित्यर्थः । तत्प्राणेन-विसृज्यहैवान्नमत्रप्स्यत् । पूर्ववदर्थः । तदपानेनाजिधृक्षत्तदावयत् । अपानेनाजिधृक्षत्। मुखरन्ध्रगतेन वायुना अजिघृक्षत्(आवयत्?) अशितवानित्यर्थः । सएषोऽन्नस्य ग्रहो यद्वायुः । वायुरेव अन्नग्राहीत्यर्थः । अन्नायुर्वा एष यद्वायुः अन्नमेव वायुजीवनं (अन्नमेव आयुः जीवनं?) यस्य सः । अन्नजीवनक इत्यर्थः"
                            }
                        ]
                    },
                    {
                        "verse_number": 12,
                        "original_text": "3.3 [आत्मनः शरीरप्रवेशः]\nस ईक्षत कथंन्विदं मवृते स्यादिति । स ईक्षत कतरेण प्रपद्या इति । स ईक्षत यदि वाचाऽभिव्याहृतम्; यदि प्राणेनाऽभिप्राणितम्, यदि चक्षुषा दृष्टम्; यदि श्रोत्रेण श्रुतम्, यदि त्वचा स्पृष्टम्; यदि मनसा ध्यातम् । यद्यपानेनाऽभ्यपानितम्, यदि शिश्नेन विसृष्टम्, अथ कोऽहमिति ॥११॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -सईक्षतकथंन्विदंमवृतेस्यादिति । एवं लोकलोकपालादीन् सृष्ट्वा लोकलोकपालसंघातस्थितिम् अन्ननिमित्तिकां च कृत्वा, लोकपालाद्यधिष्ठितपुरं पुरस्वामिनं मां विना कथं प्रभवेत् । न हि राजानधिष्ठितं पुरं कार्याय प्रभवति इत्येवं अचिन्तयत् । सईक्षतयदि वाचाऽभिव्याहृतं-अथकोऽहमिति । यदि मां विनैव वागादिभिः स्वस्वकार्यं कृतं स्यात् , तदा कस्याहं, मे शेषित्वं (कस्याहं स्वामी ; शेषित्वं मे ?) (कः स्यामहम् ,शेषित्वं मे?) कथं\nस्यादित्यर्थः ।"
                            }
                        ]
                    },
                    {
                        "verse_number": 13,
                        "original_text": "3.4 [प्रवेशमार्गनिरूपणम् ]\nसएतमेवसीमानंविदार्यैतयाद्वाराप्रापद्यत।सैषाविदृतिर्नामद्वास्त- देतन्नान्दनम्॥तस्यत्रयआवसथाःत्रयःस्वप्नाः;अयमावसथोऽयमावसथोऽयमावसथ इति॥१२॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -सएतमेवसीमानंविदार्यैतयाद्वाराप्रापद्यत । एवमीक्षित्वा मद्भृत्यभूतप्राणवर्ग द्वारभूतमुखादिना स्वामिनो मम प्रवेशोऽनुचित इति मत्वा मूर्धसीमानंविदार्यतदद्वारा, 'अनेन जीवेनात्मना' (छां.उ. ६-३-२) इति श्रुत्यनुसारात् जीवशरीरकतया प्रविवेश इत्यर्थः । सैषा विदृतिर्नामद्वास्तदेतन्नान्दनम् । तदेतद् द्वारं विदारितत्वात् विदृतिसंज्ञकम् । तदेतद्वारं नान्दनं - नन्दनम् । द्वारान्तरवत् न जुगुप्सितमित्यर्थः । स्वार्थेअण्।तस्यत्रयआवसथाःत्रयः स्वप्नाःअयमावसथोऽयमावसयोऽयमावसथइति । तस्य जीवशरीरकस्य आत्मनः त्रयः स्वप्नवदाश्चर्यभूताः आवसथाः के ते? अयमावसथः जाग्रद्दशायां चक्षुः, स्वप्नदशायाम् अन्तःकरणम् , सुषुप्तिदशायां हृदयाकाश इति ।"
                            }
                        ]
                    },
                    {
                        "verse_number": 14,
                        "original_text": "3.5 [नामरूपव्याकरणादि]\nसजातोभूतान्यभिव्यैख्यत्किमिहान्यंवावदिषदिति।सएतमेवपुरुषंब्रह्म ततममपश्यदिदमदर्शमिती॥१३॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -सजातोभूतान्यभिव्यैख्यत् । सः - तस्मिन् प्रविष्टस्सन् सर्वाणि पंचभूतानि नामरूपवत्तया अकृत इत्यर्थः । (वैक्षत् नामरूपव्याकरण) जीवशरीरकः सन् प्रविष्टः नामरूपभागभदित्यर्थः । किमिहान्यंवावविषदिति । यत् किंचित् वस्त्वस्ति तत् सर्वम्, एकात्मतया स्थितः अन्यंवावदिषत् वाशब्द इवार्थे - एकात्मतयास्थितं वस्तु दृश्यमिवभिन्नात्मकमिव विवदितुमैच्छत् । अवि(वि)दिषदित्यस्य अवदिषदिति छान्दसं रूपम् । सएतमेवपुरुषं, ब्रह्मततममपश्यविदमदर्शमिति-परोक्षप्रियाइवहिदेवाः।सः -जीवः एतमेव - जीवशरीरकं पुरुष- शब्दितवासुदेवं तत्तमं - व्याप्ततमं ब्रह्म - निरतिशय बृहत्वाश्रयं अपश्यत् । नारायणमेव ब्रह्मभूतं ज्ञातवानित्यर्यः । कथं ज्ञातवानित्यत्राह इदमदर्शमिति । हस्तामलकवदिदमदर्शमिति ब्रह्म साक्षात्कृतवानित्यर्थः । अत्र ततमम् इत्यत्र एकतकारलोपश्छान्दसः । (ब्रह्म तततमं ब्रह्मणा व्याप्तं पुरुषम् अपश्यत् ) अत्र ब्रह्मणिदृश्यमाने इदं शब्दप्रयोगात् प्रत्यग्ब्रह्मणोर्भेदार्थ (?) सूचनमिति द्रष्टव्यम् । तनोतेश्च विस्तारार्थस्य व्याप्तिरर्थः । तेन व्याप्ततमम् इत्यर्थःफलति । व्याप्ततमं ब्रह्म अपश्यदित्युक्तम् । तत्र दर्शनाकारमेवाभिलपति इदमदर्शमिति । इदं - व्याप्ततमं स्वस्वरूपं ब्रह्म बृहत्तमं वस्तु अहमदर्श दृष्टवानस्मि इति तदर्थः । इति शब्द इदमदर्शमित्यस्य दर्शनस्य स्वरूपनिर्देशकः । तत्र प्लुतत्वविधानं हर्षसूचकम् । सर्वत्र स्वात्मदर्शनस्य हर्षहेतुत्वम् ।"
                            }
                        ]
                    },
                    {
                        "verse_number": 15,
                        "original_text": "3.6 [इन्द्रशब्दवाच्यः परमात्मा]\nतस्मादिदन्द्रोनामेदन्द्रोहवैनामतमिदन्द्रंसन्तमिन्द्रइत्याचक्षते परोक्षेण।परोक्षप्रियाइवहिदेवाःपरोक्षप्रियाइवहिदेवाः॥१४॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -तस्मात् इदं दृष्टवानिति प्रवृत्तिनिमित्तवशात् इदन्द्र इति तन्नाम्नि प्रयोक्तव्ये इन्द्र इति परोक्षेण आचक्षते । न तु स्पष्टमिदन्द्र इति । तत् कुत इत्यत्राह - परोक्षपियाइवहि देवा इति । देवानामनतिस्फुटतया कथनमेव प्रियं भवति । अतः इन्द्र इत्येवाचक्षते । नत्विदन्द्र इति इत्यर्थः ॥ इतितृतीयखण्डप्रकाशिका"
                            }
                        ]
                    },
                    {
                        "verse_number": 16,
                        "original_text": "4. चतुर्थःखण्डः\n4.1 [पुरुषस्यप्रथमंजन्म] (अपक्रामन्तुगर्भिण्यः)\nपुरुषोहवाअयमादितोगर्भोभवतियदेतद्रेतः।तदेतत्सर्वेभ्योऽङ्गेभ्यस्तेजः संभूतमात्मन्येवात्मानंबिभर्ति।तद्यदास्त्रियांसिंचति,अथैतज्जनयति।तदस्यप्रथमं जन्म॥१॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र.- वैराग्यसिद्ध्यर्थं [जन्ममरणप्रबन्धं तदवस्थाश्च श्रुतिः दर्शयति। पुरुषेहवाअयमादितो गर्भोभवति,यदेतद्रेतः । अयं संसरन् पुरुषः प्रथमतो रेतोरूपेण गतोऽभवन् । तदेतत्सर्वेभ्योऽङ्गेभ्यस्तेजस्संभूतमात्मन्येवात्मानंबिभर्ति । पुरुषस्य सर्वेभ्योऽङ्गेभ्यस्समुत्पन्नं यद्वीर्य, तदेव रेत इत्युच्यते स्वात्मनि जीवं बिभर्ति । रेतस्संसृष्टो जीवो वर्तते इत्यर्थः । एतत्प्रतिपादनं तु वैराग्यहेतुरीति द्रष्टव्यम्। तद्यदास्त्रियांसिंचति,अथैतज्जनयति । तादृशं रेतः यदा पुमान् स्त्रियां सिंचति, तत उत्तरक्षणे एतद् गर्भेरूपं जनयति । तदस्यप्रथमंजन्म। निषेक एव प्रथमजन्मेत्यर्थः।"
                            }
                        ]
                    },
                    {
                        "verse_number": 17,
                        "original_text": "4.2 [पुरुषस्यद्वितीयंजन्म]\nतत्स्त्रियाआत्मभूयंगच्छति,यथास्वमङ्गम्,तथा।तस्मादेनांन हिनस्ति।साऽस्यैतमात्मानंअत्रगतंभावयति॥२॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र-तत्स्त्रियाआत्मभूयंगच्छतियथास्वमङ्गम्तथा गर्भे निषिक्तं रेतः तथा;स्त्रिया यथा ; करचरणसिरादिकमैक्यं गच्छति तद्वदेव, तदङ्गभूतमेव ततो बिभर्ति, तिष्ठतीत्यर्थः । तस्मादेनांनहिनस्ति । साम्यैतमात्मानमत्रगतं भावयति । अत्र इदं रेतोरूपेणानुप्रविष्टं भर्तृरूपमात्मानं भावयति - वर्धयति । तस्मात् सा न कैरपि बाधयितव्या, पीडनीया ॥"
                            }
                        ]
                    },
                    {
                        "verse_number": 18,
                        "original_text": "सा भावयित्रीभावयितव्याभवतितेस्त्रीगर्भंबिभर्तिसोऽग्रएवकुमारं जन्मनोऽग्रेऽविभावयति। सयत्कुमारंजन्मनोऽग्रेऽविभावयत्यात्मानमेवतद्भावयत्येषां लोकानांसन्तत्या एवंसन्तताही मेलोकास्तदस्य द्वितीयंजन्म॥३॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -साभावयित्रीभावयितव्याभवति । रेतोरूपेण प्रविष्टं भर्तृरूपमात्मानं वर्धयन्ती स्त्री भर्त्रादिभिः भोज्यभक्ष्यादिना पोषयितव्या भवति। उपकारकजनमनु प्रत्युपकारस्य कर्तव्यत्वादिति भावः। तेस्त्रीगर्भंबिभर्ति । तादृशरेतोरूपेण प्रविष्टं भर्तारं गर्भरूपं बिभर्तीत्यर्थः। सोऽग्रएवकुमारं जन्मनोऽग्रेऽविभावयति । सः - पिता अग्रे - प्रागेव गर्भ एव कुमारम् , उत्पत्तेरूर्ध्वं (च) जातकर्मादिना, भावयति - पोषयति । सयत्कुमारंजन्मनोऽग्रेऽविभावयति, आत्मानमेव तद्भावयति।सः-पिता जन्मनऊर्ध्व कुमारमग्रे प्रथमतो जातकर्मादिसंस्कारैर्भावयतीति यत् , तत् स्वसंवर्धनमेव । स्वस्यैव रेतोरूपेण तत्र प्रविष्टत्वात् । पतिर्जायां प्रविशति (ऐ.बा. ३३-१) इत्यादिश्रवणात्। किमर्थमात्मानं पुत्ररूपेण जनयित्वा भावयतीत्यत्राह एषांलोकानोसन्तत्यै। अविच्छेदार्थमित्यर्थः । यदि हि पुत्रोत्पादनादि न कुर्युः तर्हि इमे लोकाः विच्छिद्येरन्। एवंसन्तता हीमेलोकाः । एवं पुत्रोत्पादनकर्म कुर्वता इमे लोकाः सन्तताः - व्याप्ताः भवन्ति । तदस्यद्वितीय जन्म। उपनयनादिसंस्कारलक्षणं द्वितीयं जन्म इत्यर्थः ।"
                            }
                        ]
                    },
                    {
                        "verse_number": 19,
                        "original_text": "4.3 [पुरुषस्यतृतीयंजन्म]\nसोऽस्यायमात्मापुण्येभ्यःकर्मभ्यःप्रतिधीयतेअथास्यायमितरआत्मा\nकृतकृत्योवयोगतःप्रैतिसइतःप्रयन्नेवपुनर्जायतेतदस्यतृतीयंजन्म॥४॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -सोऽस्यायमात्मापुण्येभ्यःकर्मभ्यःप्रतिधीयते। अस्य - पितुः पुत्ररूपः अयमात्मा पुण्यकर्मभ्यः कर्तव्येभ्यः प्रतिनिधीयते । पुत्रः प्रतिनिधिस्थानीयः सन् अतीते पितरि तत्कर्तव्यं कर्म सर्वं करोतीत्यर्थः। ततश्च पित्रा कस्यचित् कर्मणः अवश्यकर्तव्यस्याकरणेऽपि पुत्रकृतेनैव तत् कृतं भवतीत्यर्थः । संप्रत्तिविद्यायां तथोक्तत्वात् । अथास्यायमितरआत्माकृतकृत्यः । पुत्रस्य प्रतिनिहितत्वादेव, अस्यायमात्मा पित्रात्मा कृतकृत्यो भवतीत्यर्थः। वयोगतःप्रैति;सइतःप्रयन्नेव पुनर्जायते।तदस्यतृतीयंजन्म । एवं पुत्रे निक्षिप्तभारस्य वयोगतस्य जीर्णस्य मरणानन्तरं यत् पुनर्जन्म, तत् तृतीयं जन्मेत्यर्थः । स्त्रियो रेतोरूपेण प्रवेशनं प्रथमं जन्म। ततो बहिनिर्गमनं द्वितीयं जन्म। तस्यैव पितुः प्रेत्य पुनर्भवनं तृतीयं जन्म। यद्यप्याद्यजन्मद्वयं पुत्रगतम् ; तृतीयं तु पितृगतम् तथापि पितापुत्रयोरैक्याभिप्रायेण तथोक्तिरिति द्रष्टव्यम् ।"
                            }
                        ]
                    },
                    {
                        "verse_number": 20,
                        "original_text": "4.4 [एतद्विषयेवामदेवसम्मतिः]\nतदुक्तमृषिणा गर्भेनुसन्नन्वेषामवेदमहंदेवानांजनिमानिविश्वा।शतंमापुरआयसीररक्षन्नथ श्येनोजवसानिरदीयम्इति।गर्भएवैतच्छयानोवामदेवएवमुवाच॥५॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. - तदुक्तमृषिणा। तदेतद्वस्तु ऋषिणा मन्त्रेणाप्युक्तमित्यर्थः । गर्भे-निरदीयमिति । अहं गर्भ एव सन् वर्तमानः एषोदेवानांविश्वा विश्वानि, समस्तानि जनिमानि - जननानि, अन्ववेदम्-अन्वभूवम्। नु शब्दोवितर्के। मा-मां आयसी-पुरः-अयोविकारवन्निर्गमनप्रतिबन्धकानि शरीररूपाणि पुराणि शतसंख्याकानि अरक्षन् संसारकारागृहनिर्गमनप्रतिबन्धकतया स्थितानीत्यर्थः । पश्चात्तु देशिकोपदेशजनितोपायज्ञानेन, शयेनः यथा जवात् निर्गच्छति तथा, निर्गतोऽस्मीति मन्त्रार्थः । गर्भएवैतच्छयानोवामदेवएवमुवाच । अनेन प्रकारेण तद् (एतद्?) वाक्यं उवाचेत्यर्थः।"
                            }
                        ]
                    },
                    {
                        "verse_number": 21,
                        "original_text": "4.5 [मुक्तिस्वरूपफलम्]\nसएवंविद्वानस्माच्छरीरभेदादूर्ध्वमुत्कृम्यामुष्मिन्स्वर्गेलोकेसर्वान् कामानाप्त्वाऽमृतःसमभवत्।समभवत्॥६॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -सएवंविद्वान्-अमृतःसमभवत् एवं संसरन्नेव पूर्वस्थितो वामदेवः ब्रह्मविज्ञानसंपन्नः सन् अस्मात् शरीरसकाशा (विनाशा?) दूर्ध्वमुत्क्रम्य अर्चिरादिमार्गेण भगवल्लोके सर्वान् कामानाप्त्वा - अपहतपाप्मत्वादीन् कल्याणगुणान् अनुभवन् मुक्तोभवदित्यर्थः । मुखं व्यादाय स्वपितीतिवत् आप्त्वेति सर्वकामानुभवस्य अमृतत्वप्राप्तेश्च पौर्वापर्यमविविक्षितमिति द्रष्टव्यम् । अत्र सएवं विद्वानित्युक्त्वा इतरे सर्वे संसारघटीयन्त्रपरिवर्तमाना देहात्मभ्रमनिमग्नाः पुत्रपौत्रादीनपि आत्मानं मन्यमानाः शोचन्तीति भावः ॥ इतिचतुर्थवण्डप्रकाशिका"
                            }
                        ]
                    },
                    {
                        "verse_number": 22,
                        "original_text": "5. पंचमःखण्डः\n5.1 [आत्मस्वरूपनिरिणम्]\nकोऽयमात्मेतिवयमुपास्महेकतरस्सआत्मा।येनवारूपंपश्यतियेनवा शब्दंशृणोति,येनवागन्धानाजियतियेनवावाचंव्याकरोतियेनवास्वादुचास्वादुच विजानातियदेतद्धृदयंमनश्चेतत्॥१॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. - कोयमात्मेति वयमुपास्महे कतरस्स आत्मा । पूर्व ब्रह्मविदः सर्वे मिलित्वा अस्माकमुपास्यभूत आत्मा कः सः कीदृग्गुणविशिष्ट इति मीमांसांचक्रुरित्यर्थः । अयं भावः देहेन्द्रियमनःप्राणधीजीवपरमात्मानः आत्मशब्दप्रयोगविषयाः । एषां मध्ये उपास्य आत्मा क इति मीमांसांचक्रुरिति। एवं मीमांसित्वा जातनिश्चयप्रकारमाह - येनवारूपपश्यत्तियेनवास्वादु चास्वादुचविजानाति । अनेन चक्षुश्श्रोत्रघ्राणवाग्रसनेन्द्रियोपलक्षितानि सर्वाणि बाहयेन्द्रियाणि उक्तानि भवन्ति । येन वा पश्यति इन्द्रियाणीति पर्यवसितोऽर्थः । यदेतद्धृदर्यमनश्च । अनेन अन्तरिन्द्रियमुक्तं भवति । हृदयं मन इत्यवस्था अन्तरिन्द्रियस्य भेदः ।"
                            }
                        ]
                    },
                    {
                        "verse_number": 23,
                        "original_text": "5.2 [सर्वेषांकरणानांप्रज्ञानरूपब्रह्मवश्यता]\nसंज्ञानमाज्ञानंविज्ञानंप्रज्ञानंमेधादृष्टिःधृतिर्मतिःमनीषाजूतिःस्मृतिः सङ्कल्पःक्रतुरसुःकामोवशइति।सर्वाण्येवैतानिप्रज्ञानस्यनामधेयानि भवन्ति॥२॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. - एतत् संज्ञानमाज्ञानं-वश इति । एते सर्वे धर्मभूतज्ञानावस्थाविशेषाः । संज्ञानं एकत्वेन ज्ञानम् । अज्ञानम् - ईषद्ज्ञानम् । विज्ञानं-विभिन्नतया ज्ञानम् । प्रज्ञानं - प्रकृष्टतया ज्ञानम् । मेधा - धारणवती बुद्धिः। दृष्टिः - प्रत्यक्षम् । धृतिः निश्चयरूपज्ञानविशेषः । मतिः मननम् । मनीषा - स्वातन्त्र्यात्मकबुद्धिविशेषः । जूतिः - प्रीतिः क्रतुः - उपासनम् । असुःप्राणः। कामः - सन्निहितविषयाकाङ्क्षा। वशः - इच्छा। सर्वाण्येवैतानिप्रज्ञानस्यनामधेयानिभवन्ति । प्रज्ञानशब्दितज्ञानस्वरूपस्य ब्रह्मणः, उक्तानि बाह्यान्तरि (रे?)न्द्रियप्राणज्ञानानि नामधेयानि तच्छरीराणि भवन्तीत्यर्थः । तस्यैव रूपभेदाः इति यावत् । यथा नामधेयानीमानि प्रतिपत्तिप्रयोजकतया तदेकशेषभूतानि भवन्ति, तथेत्यर्थः ।"
                            }
                        ]
                    },
                    {
                        "verse_number": 24,
                        "original_text": "5.3 [बहाविवेवानामपि तद्वश्यता]\nएषब्रह्मैषइन्द्रएषप्रजापतिरेतेसर्वेदेवाइमानिचपंचमहाभूतानिपृथिवी वायुराकाशआपोज्योतीषीत्येतानीमानिचक्षुद्रमिश्राणीव।बीजानीतराणिचेतराणि चाण्डजानिचजारुजानिचस्वेदजानिचोद्भिज्जानिचाश्वागावःपुरुषाहस्तिनो यत्किञ्चेदंप्राणिजङ्गमंचपतत्त्रिचयच्चस्थावरंसर्वंतत्प्रज्ञानेत्रंप्रज्ञानेप्रतिष्ठितं प्रज्ञानेत्रोलोकःप्रज्ञाप्रतिष्ठाप्रज्ञानंब्रह्म॥३॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र.- एवमिन्द्रियमनःप्राणधीव्यतिरेकमुपास्यस्यात्मनः प्रदर्श्य ब्रह्मेन्द्रादिव्यतिरेकं साधयति। एष-एतेसर्वेदेवाः । ब्रह्माद्या अपि देवास्तन्नामधेयानि, तच्छरीरभूता इत्यर्थः । इतश्च जीवानामुपास्यात्मव्यतिरेक उक्तो भवति । भूतभौतिकशरीरव्यतिरेकं साधयति । इमानिच पंचमहाभूतानीति । तान्येव दर्शयति पृथिवीवापुराकाशआपोज्योतीषीति । निर्दिष्टानि पंचमहाभूतानीत्यन्वयः । एतानीमानिचक्षुद्रमिश्राणीवबीजानि - क्षुद्रैरल्पकै: मिश्राणि । इवशब्दोऽनर्थकः । तत् द्वेधा दर्शयति इतराणिचेतराणिच । तान्येव दर्शयति अण्डजानि पक्ष्यादीनि जारुजानि-जरायुजानि, मनुष्यादीनीत्यर्थः । स्वेदजानिचोद्भिज्जानिच । स्वेदजानि यूकादीनि ; उदभिज्जानि - वृक्षादीनि। अश्वागावःपुरुषाःहस्तिनः,यत्किञ्चेदंप्राणिजङ्गमंच पतत्रिचयच्चस्थावरंसर्वंतत्। यच्च गवाश्वपुरुषहस्तिपतत्र्यात्मकं जङ्गमं प्राणिजातम् , यच्च स्थावरं तत् सर्वं च प्रज्ञानेत्रं , प्रज्ञानेत्रप्रतिष्ठितं , प्रज्ञैव नेत्रमस्येति प्रज्ञानेत्रम्। नीयते अनेनेति नेत्रम् अन्तर्यामीत्यर्थः । प्रज्ञाने ब्रह्मणि उत्पत्तिस्थितिलयकालेषु प्रतिष्ठितम् । प्रज्ञानाश्रयम् इत्यर्थः । प्रज्ञानेत्रोलोकःप्रज्ञाप्रतिष्ठिा। सर्वस्य जगत इति शेषः । प्रज्ञानंब्रह्म । अतः प्रज्ञानमेव ब्रह्म। तस्य सर्वान्तर्यामित्वेन स्वरूपतो गुणतश्च निरतिशयबृहत्त्वस्य प्रज्ञान एव सत्त्वात् इति भावः ॥"
                            }
                        ]
                    },
                    {
                        "verse_number": 25,
                        "original_text": "5.4 [बहाज्ञानिनःमोक्षप्राप्तिः]\nसएतेनैवप्रज्ञेनाऽऽत्मनाऽस्माल्लोकादुत्क्रम्यअमुष्मिन्स्वर्गेलोकेसर्वान् कामानाप्त्वाऽमृतस्समभवत्समभवदिति॥४॥\nओंइत्युपनिषत्॥",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -सएतेनैव.........समभवदित्यो। सः -एवं वित् अस्माल्लोकात् - अर्चिरादिमार्गेण भगवल्लोकं गत्वा प्राज्ञेन - ब्रह्मणा सह सोऽश्नुते सर्वान् कामान् सह ब्रह्मणा विपश्चिता (ते.आन. १-२) इत्युक्तरीत्या सर्वान् कल्याणगुणान् अनुभवन् आविर्भूतब्रह्मस्वरूपो भवतीत्यर्थः॥\nइतिपंचमखण्डप्रकाशिका"
                            }
                        ]
                    },
                    {
                        "verse_number": 26,
                        "original_text": "6. षष्ठःखण्डः\n[शान्तिमन्त्रः]\nवाङ्मेमनसिप्रतिष्ठिता।मनोमेवाचिप्रतिष्ठितम्।आविरावीर्मएधि वेदस्यमआणीस्थ: ।श्रुतंमेमाप्रहासीः।अनेनाधीतेनाहोरात्रान्सन्दधामि।ऋतं वदिष्यामि।सत्यंवदिष्यामि।तन्मामवतु।तदवक्तारमवतु।अवतुमां।अवतु वक्तारम्अवतुवक्तारम्॥ औशान्तिःशान्तिःशान्तिः",
                        "commentaries": [
                            {
                                "author": "Rangaramanuja's Aitareyopaniṣat Prakāśikā",
                                "commentary": "प्र. -वाङ्मेमनसिप्रतिष्ठिता........।\nक्षेमाय यः करुणया क्षितिनिर्जराणां भूमावुदंचयत भाष्यसुधामुदारः ।\nवामागमाध्वगवदावदतूलवातो रामानुजः स मुनिराद्रियतां मुदुक्तिम् ॥\nइति श्रीरङ्गरामानुजमुनि विरचित ऐतरेयोपनिषत्प्रकाशिका सम्पूर्णा"
                            }
                        ]
                    }
                ]
            },
            {
                "title": "Māndukya Upaniṣad",
                "number": 2,
                "verses": [
                    {
                        "verse_number": 1,
                        "original_text": "0. ओम्\nभद्रं कर्णेभिः शृणुयाम देवा: भद्रं पश्येमाक्षभिर्यजत्राः । स्थिरैरङ्गैस्तुष्टुवांसस्तनूभिर्व्यशेम देवहितं यदायु: ॥\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः । स्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु ॥\n॥ओं शान्तिः शान्तिः शान्तिः ॥",
                        "commentaries": [
                            {
                                "author": "Rangaramanuja's Māṇdukyōpaniśat Prakāśikā",
                                "commentary": "देवाः - हे देवाः ! भद्रम् - कल्याणम् (वेदाख्यं, साङ्गेतिहासपुराणम्), कर्णेभिः - श्रोत्रैः शृणुयाम - श्रोतुं, समर्था भवेम । यजत्राः - हे यजत्राः ! यजन्तं त्रायन्ते रक्षन्तीति यजत्राः, यजमानपालका: अक्षभिः - नेत्रैः, भद्रम् - कल्याणम्, पश्येम - द्रष्टुं समर्था भवेम । स्थिरैः - दृढै:, अङ्गैः - करचरणाद्यवयवैः, तथा तनूभिः - शरीरैः, युक्ताः, तुष्टुवांसः - भवतः स्तुवन्तः (वयम्), देवहितम् - देवैः स्थापितं देवानां हितं देवोपासनयोग्यं वा, यदायुः - शतप्रमाणमायुः इति शतप्रमाणमायुः, व्यशेम - प्राप्नुयाम । पूर्वत्र प्रत्यक्षेण प्रार्थिता देवाः । अत्र तु परोक्षेण निर्दिश्य एकैकशः प्रार्थ्यन्ते । न: - अस्माकं, वृद्धश्रवाः - वृद्धश्रवणः, सदा श्रोत्रश्रवणात्, यद्वा वृद्धेः महात्मभिः सदा श्रूयते इति वृद्धश्रवाः, इन्द्रः - इन्द्रः, स्वस्ति - कल्याणं दधातु - विदधातु । तथा विश्ववेदाः - विश्वैः विद्यते ज्ञायते लभ्यते वेति विश्ववेदाः - यद्वा विश्वानि ज्ञानानि धनानि वा यस्येति बहुर्व्रीहि: पूषा – सूर्यः न: - अस्माकं स्वस्ति - कल्याणं दधातु - विदधातु; एवम् अरिष्टनेमिः - अनुपक्षीणनेमिः प्रथिर्नेमिः, तार्क्ष्यः - तायो नाम छन्दोमयो रथ: यः, विहगराजो वा, न: - अस्माकं, स्वस्ति . कल्याणम्, दधातु - विदधातु । बृहस्पति: - देवगुरुश्च, नः, अस्माकं, स्वस्ति - कल्याणं दधातु - विदधातु' ॥"
                            }
                        ]
                    },
                    {
                        "verse_number": 2,
                        "original_text": "1.प्रथमः खण्डः\n1.1 [प्रणवशब्दवाच्यः परमात्मा]\nहरिः ओम् । ओमित्येतदक्षरमिदं सर्वम् । तस्योपव्याख्यानम् । भूतं भवद् भविष्यदिति सर्वमोंकार एव । यञ्चान्यत् त्रिकालातीतं, तदप्योंकार एव ॥ १ ॥",
                        "commentaries": [
                            {
                                "author": "Rangaramanuja's Māṇdukyōpaniśat Prakāśikā",
                                "commentary": "अतसीगुच्छसच्छायमञ्चितोरस्स्थलं श्रिया ।\nअञ्जनाचलशृङ्गारमञ्जलिर्मम गाहताम् ॥ १ ॥\nव्यासं लक्ष्मणयोगीन्द्रं प्रणम्यान्यान् गुरूनपि ।\nमाण्डूक्योपनिषव्द्याख्यां करिष्ये विदुषां मुदे ॥ २ ॥\nओमित्येतदक्षरमिदं सर्वं तस्योपव्याख्यानम् । अकार-उकार-मकारार्धमात्रात्मकपादचतुष्टयवति ओंकारे अनिरुद्ध-प्रद्युम्न-संकर्षण-वासुदेवापरपर्यायविश्व-तैजस-प्राज्ञ-तुरीयाख्यपादचतुष्टययुक्तब्रह्मदृष्टिविधानायेदं प्रकरणमारभ्यते । ओमित्येतदक्षरमिदं सर्वं - चेतनाचेतनात्मकमिदं सर्वं जगदोंकाररूपमेव । तद्यथा शंकुना सर्वाणि पर्णानि सन्तृण्णान्येवमोंकारेण सर्वा वाक्सन्तृण्णा, ओंकार एवेदं सर्वम् (छां.उ.२-२३-३,४) इति श्रुत्यन्तरात् । 'तस्य उपव्याख्यानं । गुणविभूत्युपासनप्रकारप्रपञ्चनम् , क्रियत इति शेषः । भूतं भवद्भविष्यदिति सर्वमोंकार एव । यञ्चान्यत् त्रिकालातीतं तदप्योंकार एव । कालत्रयपरिच्छिन्नं कालत्रयापरिच्छिन्नं च सर्वमोंकार एवेत्यर्थः । प्रणवोत्पन्नव्याहृतिमूलकवेदसृष्टत्वात् सर्वस्य जगत इति भावः ॥ १ ॥"
                            }
                        ]
                    },
                    {
                        "verse_number": 3,
                        "original_text": "1.2 [नादात्मकः पादचतुष्टययुक्तः परमात्मा]\nसर्वं ह्येतद् ब्रह्म; अयमात्मा ब्रह्म।\nसोऽयमात्मा चतुष्पात् ॥ २ ॥",
                        "commentaries": [
                            {
                                "author": "Rangaramanuja's Māṇdukyōpaniśat Prakāśikā",
                                "commentary": "सर्वं ह्येतद्ब्रह्मेति । कालत्रय परिच्छिन्नात्मकं सर्वमपि वस्तु ब्रह्मैवेत्यर्थः । ततः किमित्यत्राह - अयमात्मा ब्रह्मेति । अयं ओंकारस्सर्वात्मभूतं ब्रह्मैव । ततश्च ओंकारे सर्वात्मभूतब्रह्मदृष्टि: कर्तव्येत्यर्थः । सोऽयमात्मा चतुष्पादिति । ओंकारे अध्यस्यमानोऽयमात्मा पादचतुष्टययुक्त इत्यर्थः ॥ २ ॥"
                            }
                        ]
                    },
                    {
                        "verse_number": 4,
                        "original_text": "2. द्वितीयः खण्डः\n2.1 [वैश्वानरात्मकः ओंकारस्य प्रथमपादः]\nजागरितस्थानो बहिष्प्रज्ञः सप्ताङ्ग एकोनविंशतिमुख: स्थूलभुग्वैश्वानरः प्रथमः पादः ॥१॥",
                        "commentaries": [
                            {
                                "author": "Rangaramanuja's Māṇdukyōpaniśat Prakāśikā",
                                "commentary": "तदेव पादचतुष्टयं प्रपञ्चयति - जागरितस्थानो बहिः प्रज्ञ इति । जागरितं स्थानं - यस्य स जागरितस्थानः, जाग्रद्दशानिर्वाहक इत्यर्थः । जागरिते ब्रह्मा (ब्रह्मो. १) इति ब्रह्मशब्दितस्य अनिरुद्धस्यैव जाग्रद्दशानिर्वाहकत्वात् । बहिःप्रज्ञ: - बहि: रूपादौ प्रज्ञा येन सः बहिःप्रज्ञः । सप्ताङ्गः - एतस्यात्मनो वैश्वानरस्य मूर्धैव सुतेजाः चक्षुर्विश्वरूपः प्राणः पृथग्वर्त्मा सन्देहो बहुल: वस्तिरेव रयिः पृथिव्येव पादौ (छां.उ.५-१८-२) इति वैश्वानरविद्योक्तरीत्या द्युसूर्यवाय्वाकाशवारिपृथिवीरूपैः मूर्धचक्षुःप्राणमध्यकायमूत्राशयपादरूपैः षड्भिरङ्गैर्जाग्रता जीवेन च सप्ताङ्गत्वं द्रष्टव्यम् । एकोनविंशतिमुख: - पञ्चज्ञानेन्द्रियपञ्चकर्मेन्द्रियपञ्चप्राणान्तःकरणचतुष्टयरूपैः मुखैः एकोनविंशतिमुखत्वम् । एषामधिष्ठेयत्वं जाग्रदवस्थजीवद्वारा द्रष्टव्यम् । स्थूलभुक् - स्थूलं - रूपादिकं भुङ्क्ते इति स्थूलभुक् । भोजने प्रयोजककर्तृत्वात् । ऋतं पिबन्तौ (कठ.उ.३-२) इति परमात्मनिर्देशवदुपपत्तिः द्रष्टव्या । वैश्वानरः - विश्वान् नरान्नयतीति वैश्वानरः । स एक: पादः ॥ १ ॥"
                            }
                        ]
                    },
                    {
                        "verse_number": 5,
                        "original_text": "2.2 [तैजसरूप: भगवान् प्रणवस्य द्वितीय: पादः]\nस्वप्नस्थानोऽन्तःप्रज्ञः सप्ताङ्ग एकोनविंशतिमखः प्रविविक्तभुक् तैजसो द्वितीयः पादः ॥ २ ॥",
                        "commentaries": [
                            {
                                "author": "Rangaramanuja's Māṇdukyōpaniśat Prakāśikā",
                                "commentary": "स्वप्नस्थानोऽन्तःप्रज्ञ: इति । स्वाप्निकवस्तूनां जाग्रद्वदितरानुभाव्यत्वं नास्तीति तद्वस्तूनामनुभावयिता प्रद्युम्न: अन्तःप्रज्ञ उच्यते । सप्ताङ्गत्वैकोनविंशतिमुखत्वे तस्य स्वाप्निकैरीश्वरसृष्टैः द्युसूर्यादिभिः प्राणेन्द्रियैः तदानीम् 'अप्रलीनान्त:करण' चतुष्टयेन च पूर्ववद्रष्टव्ये । स्वाप्नार्थानां तत्तत्पुरुषमात्रभोग्यतया स्वप्नदशापन्नस्य जीवस्य प्रविविक्तभुक्त्वात् तदधिष्ठातुस्तैजसशब्दितस्य प्रद्युम्नस्यापि प्रविविक्तभुक्त्वोक्तिर्द्रष्टव्या । इतराविदितानामतिसूक्ष्माणां स्वाप्नपदार्थानां तेजोवद्भासकत्वात्प्रद्युम्नस्य स्वप्नाधिष्ठातुस्तैजसत्वोक्तिः ॥ २ ॥"
                            }
                        ]
                    },
                    {
                        "verse_number": 6,
                        "original_text": "2.3 [प्राज्ञात्मकः ओंकारस्य तृतीयः पादः]\nयत्र सुप्तो न कञ्चन कामं कामयते न कञ्चन स्वप्नं पश्यति, तत् सुषुप्तम् । सुषुप्तस्थान एकीभूतः प्रज्ञानघन एव आनन्दमयो ह्यानन्दभुक् चेतोमुखः प्राज्ञस्तृतीयः पादः ॥ ३ ॥",
                        "commentaries": [
                            {
                                "author": "Rangaramanuja's Māṇdukyōpaniśat Prakāśikā",
                                "commentary": "यत्र सुप्तो न कञ्चन कामं कामयते न कञ्चन स्वप्नं पश्यति, तत्सुषुप्तमिति । यत्र स्थाने जीव: सुप्तः सन् रागादिदोषानुपहतः स्वप्नं च न पश्यति तत्स्थानं सुप्तम् । सुप्तमित्यधिकरणे क्त प्रत्यय इति भावः । सुषुप्तस्थान एकीभूतः इति । सुषुप्तस्थाने एकीभूतः - सुषुप्तस्थाने एकत्वं प्राप्तः स्वयं सुषुप्तिस्थानतया स्थित इत्यर्थः । तदभावो नाडीषु तच्छ्रुतेः आत्मनि च (ब्र.सू.३-२-५) इत्यधिकरणोक्तरीत्या 'सुषुप्तस्थानस्सन' प्रज्ञानघन: - ज्ञानस्वरूपः, आनन्दमय: आनन्दघन: जीवस्य सौषुप्तिकानन्दानुभावक: चेतोमुखः - विशुद्धचेतोग्राह्यः ज्ञानानन्दमय इति यावत् । आनन्दभुक् - यः प्राज्ञः संकर्षणाभिध: तृतीयः पाद इत्यर्थः ॥ ३ ॥"
                            }
                        ]
                    },
                    {
                        "verse_number": 7,
                        "original_text": "2.4 [सृष्टिप्रलयकारक: भगवानेव]\nएष सर्वेश्वर एष सर्वज्ञ एषोऽन्तर्याम्येष योनिस्सर्वस्य । प्रभवाप्ययौ हि भूतानाम् ॥ ४ ॥",
                        "commentaries": [
                            {
                                "author": "Rangaramanuja's Māṇdukyōpaniśat Prakāśikā",
                                "commentary": "एष सर्वेश्वर एष सर्वज्ञ एषोऽन्तर्यामी एष योनिस्सर्वस्य प्रभवाप्ययौ हि भूतानामिति । योनि: - स्थानमित्यर्थः, योनिर्द्वयोर्भागे स्थाने (अ.को. २-६-७६) इति कोशात् । शिष्टं स्पष्टम् । यद्यपि विश्वतैजसप्राज्ञानां त्रयाणां भगवव्द्यूहतया सर्वेश्वरत्वादिकमप्यविशिष्टम् । अथापि व्यवस्थितपूर्वोक्त 'तत्तद्धर्मवत्तया' त्रयाणामनुसन्धानं कर्तव्यमिति भावः ॥ ४ ॥"
                            }
                        ]
                    },
                    {
                        "verse_number": 8,
                        "original_text": "2.5 [तुरीयस्य वासुदेवस्य निरूपणम्]\nनान्तःप्रज्ञं न बहिःप्रज्ञं नोभयतःप्रज्ञं न प्रज्ञानघनं नप्रज्ञं नाप्रज्ञं अदृष्टमव्यवहार्यमग्राह्यमलक्षणमचिन्त्यमव्यपदेश्यमैकात्म्यप्रत्ययसारं प्रपञ्चोपशमं शान्तं शिवमद्वैतं चतुर्थं मन्यन्ते । स आत्मा । स विज्ञेयः ॥ ५॥",
                        "commentaries": [
                            {
                                "author": "Rangaramanuja's Māṇdukyōpaniśat Prakāśikā",
                                "commentary": "चतुर्थं पादं निर्दिशति - नान्त: प्रज्ञमिति । नान्तःप्रज्ञं न बहिःप्रज्ञं नोभयत: प्रज्ञमिति - बहिःप्रज्ञान्तःप्रज्ञयोर्विश्वतैजसयोर्व्यावृत्तिः । न प्रज्ञानघनं न प्रज्ञमिति - प्रज्ञानघनस्य सुषुप्तिस्थानस्थस्य व्यावृत्तिः । प्रज्ञशब्दात् प्रज्ञादिभ्यश्च (पा.सू. ५-४-२८) इति स्वार्थे अण् । अतः प्राज्ञशब्दस्य स्वार्थाण्यन्ततया प्रज्ञप्राज्ञयोरेकार्थत्वात् । ननु प्रज्ञभिन्नत्वे अप्रज्ञत्वं स्यात् । एवं चाज्ञत्वप्रसंग इत्यत्राह - नाप्रज्ञमिति । प्रकर्षेण जानातीति प्रज्ञः । ज्ञानादिषड्गुणमध्ये ज्ञानप्रधानत्वेन प्रज्ञशब्दितात् सुषुप्तिस्थानस्थात्संकर्षणाद्भिन्नत्वेऽपि सर्वज्ञतया 'अप्रज्ञत्वमपि नास्तीति भावः । अदृष्टं - बाह्येन्द्रियज्ञानागोचर अव्यवहार्यमग्राह्यं - वाग्घस्तादिकर्मेन्द्रियागोचरं । अत एव अलक्षणं, लक्ष्यतेऽनेनेति लक्षणं अनुमानं - अनुमानागम्यमित्यर्थः । अत एवाचिन्त्यं अव्यपदेश्यं इदमीदृगिति चिन्ता व्यपदेशानर्हं, एकात्मप्रत्ययसारं - एकात्मप्रत्ययगोचरम् । प्रपञ्चोपशमं . संकर्षणप्रद्युम्नानिरुद्धादिप्रपञ्चस्यापि उपशमो यस्मिन् तत्प्रपञ्चोपशमम् । एतन्नानावताराणां निदानं बीजमव्ययम् (भाग. १-३-५) इति स्मरणात् । शान्तं - ऊर्मिषट्करहितम् । शिवं - कदाचिदुत्पादविनाशाविर्भावतिरोभावगन्धरहिततयाशिवं मङ्गलं, अद्वैतं - सजातीयद्वितीय- रहितं, \"एतादृशं वासुदेवं चतुर्थं मन्यन्ते । स आत्मा । आप्नोतीति ह्यात्मा । सर्वदेशकालसर्ववस्तुव्याप्तत्वात् संकर्षणादीनामपि स आत्मा । स विज्ञेयः । तमेवैकं जानथात्मानमन्या वाचो विमुञ्चथ (मुं.उ. २-२-५) इति श्रुतेः । तस्यैव विज्ञेयत्वमिति भावः ॥ ५ ॥"
                            }
                        ]
                    },
                    {
                        "verse_number": 9,
                        "original_text": "3. तृतीयोध्यायः\n3.1 [पादभूतस्य भगवतः मात्रास्वरूपत्वम् ]\nहरिः ओम् । सोऽयमात्मा अध्यक्षरमोंकारोऽधिमात्रम् । पादा मात्रा: मात्राश्च पादाः अकार उकारो मकार इति ॥१॥",
                        "commentaries": [
                            {
                                "author": "Rangaramanuja's Māṇdukyōpaniśat Prakāśikā",
                                "commentary": "सोऽयमात्माध्यक्षरमोंकारोऽधिमात्रम् । अध्यक्षरं-अक्षरेषु अधिमात्रम् - मात्रासु वर्तमानो य ओंकारो नादात्मकः स एव अयमात्मेत्यर्थः । पादा मात्रा मात्राश्च पादाः । यतो बह्मण: पादभूताः उक्ताः अनिरुद्धप्रद्युम्नसंकर्षणवासुदेवाः मात्राः - प्रणवमात्राभूताकारादिवाच्याः । अतोऽस्य ओंकारस्य या मात्राः - अकार-उकार-मकारात्मिकाः ता एव ब्रह्मणः पादभूता इत्यर्थः समस्तप्रणवे ब्रह्मदृष्टिं कृत्वा प्रणवमात्रासु अकारादिषु चतुर्पु चानिरुद्धादिचतुष्टयदृष्टि: कर्तव्या इत्यर्थः । तदेव दर्शयति - अकार-उकार-मकार इति । इदमुपलक्षणं नादस्यापि ॥ १ ॥"
                            }
                        ]
                    },
                    {
                        "verse_number": 10,
                        "original_text": "3.2 [प्रणवाक्षरेषु अकाररूप: परमात्मा वैश्वानरः]\nजागरितस्थानो वैश्वानरोऽकारः प्रथमा मात्रा । आप्तेरादिमत्त्वाद्वा आप्नोति ह वै सर्वान् कामानादिश्च भवति । य एवं वेद ॥ २ ॥",
                        "commentaries": [
                            {
                                "author": "Rangaramanuja's Māṇdukyōpaniśat Prakāśikā",
                                "commentary": "तदेव विविच्य दर्शयति - जागरितस्थानो वैश्वानरोऽकारः प्रथमा मात्रा । प्रथममात्रायां अकारे जागरितस्थानवैश्वानरशब्दितानिरुद्धदृष्टि: कर्तव्येत्यर्थः । वैश्वानरस्याकाररूपत्वे हेतुमाह - आप्तेरादिमत्त्वाद्वा । आप्ति: - व्याप्तिः । सकलशब्दप्रकृतिभूतस्याकारस्य सर्वशब्दव्याप्तत्वं सर्वजगद्व्याप्तस्यानिरुद्धस्येवेत्यवगन्तव्यम् । आदिमत्त्वाद्वा - सर्वशब्दादिभूताकारशब्दवाच्यत्वाद्वा वैश्वानरस्याकाररूपत्वमित्यर्थः । आप्तिमत्त्वादिमत्त्वज्ञानयोः फलमाह - आप्नोति ह वै सर्वान्कामानादिश्च भवति, य एवं वेद । आदिश्च भवति - सर्वप्रधानं भवतीत्यर्थः ॥ २ ॥"
                            }
                        ]
                    },
                    {
                        "verse_number": 11,
                        "original_text": "3.3 [उकाररूप: तेजस: प्रणवद्वितीयमात्रा]\nस्वप्नस्थानस्तैजस उकारो द्वितीया मात्रोत्कर्षादुभयत्वाद्वा उत्कर्षति ह वै ज्ञानसन्ततिं समानश्च भवति नास्याब्रह्मवित्कुले भवति य एवं वेद ॥३॥",
                        "commentaries": [
                            {
                                "author": "Rangaramanuja's Māṇdukyōpaniśat Prakāśikā",
                                "commentary": "स्वप्नस्थान इति । स्वप्नस्थानस्तैजस उकारो द्वितीयमात्रा । तैजसस्य उकाररूपत्वे हेतुमाह - उत्कर्षादुभयत्त्वाद्वा । विश्वापेक्षया तैजसस्य उत्कृष्टत्वाद्वा तत्समानयोः प्राज्ञतैजसयोर्द्वितीयत्वाद्वा उकाररूपत्वम् इत्यर्थः । अत्र विश्वापेक्षया तैजसस्योत्कृष्टत्वं ततोऽपि सूक्ष्मत्वात् । प्राज्ञतैजसयोर्विश्वापेक्षया साम्यं तु गुणपूर्तिसाम्यादिति द्रष्टव्यम् । एवमुकारस्याप्यकारलयस्थानत्वात्ततः उत्कृष्टत्वम् । उकारमकारयोरकारसाम्यं च वर्णत्वादिनेति ध्येयम् । उत्कृष्टत्वज्ञानस्य फलमाह - उत्कर्षति ह वै ज्ञानसन्ततिमिति । शिष्यप्रशिष्यादिषु ज्ञानसन्तत्या उत्कृष्टो भवतीत्यर्थः । एवंविदस्सन्ताने ब्रह्मविद्या इतरसन्तानापेक्षया अतिरिच्यत इति यावत् । उभयत्वज्ञानस्य फलमाह - समानश्च भवति । उत्कृष्टानां समानश्च भवतीत्यर्थः । नास्याब्रह्मवित्कुले भवति य एवं वेद । स्पष्टोऽर्थः ॥ ३ ॥"
                            }
                        ]
                    },
                    {
                        "verse_number": 12,
                        "original_text": "3.4 [तृतीयमात्रायाः मकारस्य निरूपणम् ]\nसुषुप्तस्थानो प्राज्ञो मकारस्तृतीया मात्रा मितेरपीतेर्वा । मिनोति ह वा इदं सर्वं अपीतिश्च भवति, य एवं वेद ॥ ४ ॥",
                        "commentaries": [
                            {
                                "author": "Rangaramanuja's Māṇdukyōpaniśat Prakāśikā",
                                "commentary": "सुषुप्तस्थान इति । सुषुप्तस्थानः प्राज्ञो मकारस्तृतीयामात्रा । मकाररूपत्वे युक्तिमाह - मितेरपीतेर्वा । मिनोति 'प्राज्ञः सर्वमात्मनि तादात्म्येन मकारोऽपि स्वात्मनि अकारोकारौ मिनोति मकारावधिकत्वादकारोकारयोरित्यर्थः । अपीति: - प्रलयः । प्राज्ञे - जगत्प्रलीयते, मकारे हि अकारोकारौ प्रलीयेते । मकारावसानत्वादकारोकारयोरित्यर्थः । तद्ज्ञानद्वयस्य फलं क्रमेणाह - मिनोति ह वा इदं सर्वमपीतिश्च भवतीति । इदं सर्वं जगत् मिनोति - परिच्छिनत्ति जानातीत्यर्थः । अपीतिश्च भवति - परमात्मनि लयश्च तस्य भवति । य एवं वेदेत्यर्थ: ॥४॥"
                            }
                        ]
                    },
                    {
                        "verse_number": 13,
                        "original_text": "4. चतुर्थः खण्डः\n4.1 [प्रणवस्थनादस्य निरूपणम् ]\nअमात्रश्चतुर्थोऽव्यवहार्यः प्रपञ्चोपशमः शिवोऽद्वैत एवमोंकार आत्मैव संविशत्यात्मनात्मानम् । य एवं वेद, य एवं वेद ॥ १ ॥",
                        "commentaries": [
                            {
                                "author": "Rangaramanuja's Māṇdukyōpaniśat Prakāśikā",
                                "commentary": "अमात्रश्चतुर्थोऽव्यवहार्यः प्रपञ्चोपशमश्शिवोऽद्वैत एवमोंकार आत्मैव । अमात्रः - परिच्छेदशून्यः अव्यवहार्यत्वादि पूर्वोक्तलक्षणोपेतश्चतुर्थ: आत्मैव व्यूहवासुदेव एव । एवमोंकारः । एवम्भूत ओंकार: ओंकारैकदेशनादरूप इति यावत् । अस्य व्यूहवासुदेवस्य परवासुदेवेन समस्तप्रणवरूपेणातिसन्निकृष्टैक्यसूचनार्थमोंकार इति समस्तनिर्देशः । तद्ज्ञानस्य फलमाह - संविशत्यात्मनात्मानं य एवं वेद । एवं - अनिरुद्धप्रद्युम्नसंकर्षणवासुदेवपरवास्तु देवरूपेण व्यस्तसमस्तप्रणवोपासकः आत्मना - परमात्मनानुगृहीतः सन् तेनैवोपायेन क्रमात्तमेव प्राप्नोति इत्यर्थः ॥ १ ॥\nक्षेमाय य: करुणया क्षितिनिर्जराणां भूमावजृम्भयत भाष्यसुधामुदारः ।\nवामागमाध्वगवदावदतूलवातो रामानुजस्स मुनिराद्रियतां मदुक्तिम् ॥\n॥ इति श्रीरङ्गरामानुजमुनिविरचितमाण्डूक्योपनिषत्प्रकाशिका समाप्ता ॥"
                            }
                        ]
                    }
                ]
            },
            {
                "title": "Iśāvāsya Upaniṣad",
                "number": 3,
                "verses": [
                    {
                        "verse_number": 1,
                        "original_text": "हरिः ओम् ॥ ० ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "॥ श्रीरस्तु ॥ \nश्रीमत्प्रणतार्तिहरवरदपरब्रह्मणे नमः । श्रीमते हयग्रीवाय नमः । श्रीमते रामानुजाय नमः । श्रीमते निगमान्तमहादेशिकाय नमः । \nश्रीमान्वेङ्कटनाथार्यः कवितार्किककेसरी । वेदान्ताचार्यवर्यो मे सन्निधत्तां सदा हृदि ॥ \nकवितार्किकसिंहसर्वतन्त्रस्वतन्त्र-श्रीमद्वेदान्ताचार्यविरचितम् ॥ \nयेनाऽऽवास्यमिदं सर्वं चेतनाचेतनात्मकम् । विशुद्धसद्गुणौघं तं वासुदेवमुपास्महे ॥ १ ॥ \nसर्वेशानस्सहजमहिमा सर्वभूतान्तरात्मा सर्वान् दोषान् स्वयमतिपतन् सर्वविद्यैकवेद्यः । कर्माध्यक्षः कलुषशमनः कोऽपि मुक्तोपभोग्यः सिद्धोपायः स्फुरति पुरुषो वाजिनां संहितान्ते ॥ २ ॥ \nईशावास्यमिदं सर्वमित्यादि यदनूच्यते । शिष्यं प्रति गुरोरेतद्ब्रह्मविद्यानुशासनम् ॥ ३ ॥ \nसंहितोदाहृतं सर्वं विनियोगपृथक्त्वतः । विद्यार्थं स्यादिति व्यङ्क्तुं निबन्धोऽस्य तदन्ततः ॥ ४ ॥"
                            }
                        ]
                    },
                    {
                        "verse_number": 2,
                        "original_text": "ईशावास्यमिदँ सर्वं यत्किंच जगत्यां जगत् । तेन त्यक्तेन भुञ्जीथा मा गृधः कस्यस्विद्धनम् ॥ १ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "तत्र प्रथमम् अधिचिकारयिषितस्य (अचिद्विकाराधिष्ठितस्य) स्वतन्त्रात्मभ्रमादिपरिजिहीर्षया सर्वस्य परमपुरुषायत्तस्वरूपस्थितिप्रवृत्तित्वमभिप्रेत्याह - ईशावास्यमिदं सर्वं यत्किञ्च जगत्यां जगत् इति । इदं - तत्तत्प्रमाणसिद्धमीश्वरव्यतिरिक्तं चिदचिदात्मकम् । ईशा - 'ज्ञाज्ञौ द्वावजावीशनीशौ' इत्यादिषु जीवादत्यन्तविलक्षणतया प्रख्यातेन सर्वनियन्त्रा पुरुषोत्तमेन । वास्यम् - व्याप्यमित्यर्थः; सर्वाधारे स्वस्मिन् स्वेन वासनीयं वा । स्मर्यते हि - 'सर्वत्रासौ समस्तं च वसत्यत्रेति वै यतः । ततः स वासुदेवेति विद्वद्भिः परिपठ्यते ॥' इति । जगत्यामिति लोकान्तराणामुपलक्षणम् । जगत् - स्वरूपतो धर्मतो वाऽन्यथात्वं गच्छत् भोग्यभोक्तृरूपं वस्तुजातम् । अतदात्मकं किञ्चिदपि नास्तीति द्रढयितुं यत्किञ्चेति विशेष्यते । 'इन्द्रियाणि मनो बुद्धिस्सत्त्वं तेजो बलं धृतिः । वासुदेवात्मकान्याहुः क्षेत्रं क्षेत्रज्ञमेव च ॥ इति ह्युपबृंहितम् । ननु 'रूढिर्योगमपहरति' इति न्यायादीशोऽत्र रुद्रः स्यात् । सर्वाद्युपपदाभावाच्च ॥ मैवम्; कारणविषयाकाशप्राणादिशब्दवत् रूढेरिह बाधितत्वात् । 'एको ह वै नारायण आसीत्; न ब्रह्मा नेशानः', 'अनपहतपाप्माऽहमस्मि नामानि मे धेहि' इत्यादिभिः असर्वकारणत्वेन कर्मवश्यत्वेन च सम्प्रतिपन्ने रुद्रे सर्वावास्यत्व-सर्वाधारत्वादेरसम्भवात् । तद्वत्तया प्रसिद्धे अनवच्छिन्नैश्वर्ये सर्वेश्वरे यौगिकोऽयं शब्दः प्रत्येतव्यः । यद्यपि प्रसिद्धवन्निर्देशाभावादाकाशादिवाक्यवैषम्यम्, तथाऽप्यैन्द्रीन्यायात् विरुद्धार्थविषयतयैव रूढिभङ्गोपपत्तिः । न चात्र 'सर्वत्वमाधिकारिकम्' इति न्यायः, सङ्कोचादृष्टेः । प्रवाहेश्वरानेकेश्वरपक्षौ तु त्रैकालिकसर्वनिर्वाहकेश्वरप्रतिष्ठापकैः प्रमाणैः(णगणैः) प्रत्यूढौ । अतः, 'पतिं विश्वस्यात्मेश्वरम्' इत्यादिप्रसिद्धानन्याधीनैश्वर्यम्, 'योऽसावसौ पुरुषः' इत्यनुवदिष्यमाणम्, ब्रह्मेशानजनकतयाऽनन्यथासिद्धवाक्यनिर्धारितम्, 'एष सर्वभूतान्तरात्मा अपहतपाप्मा दिव्यो देव एको नारायणः' इत्यादिषु सर्वान्तर्यामित्वेन प्रख्यातम्, तत एव, 'स ब्रह्मा स शिवः' इत्यादिषु विभूतिभूतानां ब्रह्मशिवेन्द्रादीनां 'विश्वमेवेदं पुरुषः' इत्यत्र विश्वस्येव विशेष्यतयोक्तं नारायणमेव सर्वस्यऽऽवासमीशं वक्तुमुचितमेतद्वाक्यमित्यलमन्यरूढिप्रसङ्गरहितासमस्तपदाध्ययनानभिज्ञाश्रोत्रियचोद्योपालम्भेन ॥ एवं मुमुक्षोरीश्वरपारतन्त्र्यबोधमुत्पाद्य वैराग्यभूषितां वृत्तिमुपदिशति - तेन त्यक्तेन भुञ्जीथा मा गृधः कस्यस्विद्धनम् इति । तेन - जगता भोग्यताभ्रमविषयेण, त्यक्तेन - दोषभूयस्त्वदर्शनात् परित्यक्तेन उपलक्षितः सन् भुञ्जीथाः । अप्रतिषिद्धयोगधर्मोपयुक्तदेहधारणमात्रौपयिकं भोक्तव्यवर्गमित्यर्थप्रकरणाभ्यां सिद्ध्यति । यद्वा, सर्वावासत्वेन प्रकृतं निरतिशयभोग्यं वक्ष्यमाणोपायमुखेन भुञ्जीथाः इति योज्यम् । (कस्यस्वित्?) कस्यापि बन्धोरबन्धोर्वा धनं, मा गृधः - माऽभिकाङ्क्षः । आह च यमः किङ्करं प्रति 'परमसुहृदि' इत्यारभ्य, 'शठमतिरुपयाति योऽर्थतृष्णां ... पुरुषपशुर्न स वासुदेवभक्तः' इति । इदं च धनायाप्रहाणं परमात्मेतरकृत्स्नविषयवैराग्योपलक्षणम् । स्मर्यते हि 'परमात्मनि यो रक्तो विरक्तोऽपरमात्मनि' इति ॥ १ ॥"
                            }
                        ]
                    },
                    {
                        "verse_number": 3,
                        "original_text": "कुर्वन्नेवेह कर्माणि जिजीविषेच्छतँ समाः । एवं त्वयि नान्यथेतोऽस्ति न कर्म लिप्यते नरे ॥ २ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "एवं विदुषः फलसङ्गकर्तृत्वादित्यागयुक्तं नित्यनैमित्तिकरूपं (विद्याङ्गभूतं) कर्म यावज्जीवमनुष्ठेयमित्याह - कुर्वन्नेवेह कर्माणि जिजीविषेच्छतं समाः इति । ब्रह्मविदोऽपि यावद्विद्यापूर्ति जीवनमिष्टं भवतीति ज्ञापनाय सन्प्रयोगः । शतमिति च प्रायिक(प्रायशत)विषयम् । शतं समाः, जीवन् - अधिकारानुगुणानि कर्माणि कुर्वीतैव । न कदाचिदपि विद्याङ्गं कर्म परित्यजेदित्यर्थः । अस्य वाक्यस्य फलसाधनभूतस्वतन्त्रकर्मविषयत्वे विशेषहेत्वभावस्सूत्रितः 'नाविशेषात्' इति । अर्थान्तरं च प्रकरणाविरुद्धम् अनन्तरसूत्रोक्तम् 'स्तुतयेऽनुमतिर्वा' इति । भाष्यम् - (3-4-14) \"वाशब्दोऽवधारणार्थः । 'ईशा वास्यमिदं सर्वम' इति विद्याप्रकरणात् विद्यास्तुतये सर्वदा कर्मानुष्ठानानुमतिरियम् । विद्यामाहात्म्यात्सर्वदा कर्म कुर्वन्नपि न लिप्यते कर्मभिरिति हि विद्या स्तुता भवति । वाक्यशेषश्चैतदेव दर्शयति, 'एवं त्वयि नान्यथेतोऽस्ति न कर्म लिप्यते नरे' इति\" इति । त्वयि - ब्रह्मविद्याधिकारिणि एवमेवानुष्ठेयार्थः, इतोऽन्यथा नास्तीति व्यतिरेकेणोक्तं दृढीकारार्थम् । ननु ब्रह्मविदोऽपि कर्मानुष्ठानं स्वभावाद्बन्धकं स्यादित्यत्राह - न कर्म लिप्यते नरे इति । प्रस्तुतब्रह्मविदि नरे, 'अग्निहोत्रादि तु तत्कार्यायैव तद्दर्शनात्' इति विनियोगपृथक्त्वन्यायेन कर्म न स्वर्गादिफललेपहेतुर्भवति । विद्यानुपयुक्तकाम्यानां निषिद्धानां च विरक्तेन विवेकिना न बुद्धिपूर्वोपादानसम्भवः । सम्भावितानामपि केषाञ्चित् 'नाविरतो दुश्चरितात्' इत्यादिबलात् स्वानुगुणा निष्कृतिस्स्यात् । तदधिगमाधिकरणे (4-1-7) तु प्रामादिकानामेवाश्लेषः परविद्यावतामपि स्थापितः । ज्ञानाग्निदग्धाधिकारो विधिनिषेधानधिकारीति पक्षस्तु न वेदवित्सम्मतः ॥ २ ॥"
                            }
                        ]
                    },
                    {
                        "verse_number": 4,
                        "original_text": "असुर्या नाम ते लोका अन्धेन तमसावृताः । तांस्ते प्रेत्याभिगच्छन्ति ये केचात्महनो जनाः ॥ ३ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "वक्ष्यमाणविद्यायां शीघ्रप्रवृत्त्यर्थम् - उक्तप्रकारब्रह्मवेदनविधुरतया वित्तैषणादियोगाच्च अन्यथाभवद्भिर्ज्ञानानुष्ठानैरात्मघातिनां निरयपातोऽवश्यम्भावीत्याह - असुर्या .... जना इति । असुर्याः - 'असुरस्य स्वम्' इति यत् । आसुरप्रकृतीनामनुभाव्या इत्यर्थः । नामेति प्रसिद्धौ । ते - नरकसंज्ञिता भीषणतमा लोकाः सन्ति । पुनस्तान् विशिनष्टि - अन्धेन तमसा वृताः । गाढेनान्धकारेण व्याप्ताः । तान् - आलोकप्रसङ्गरहितान्, ते - स्वात्मघातिनः । प्रेत्य - तदातनदेहादुत्क्रम्य । अभिगच्छन्ति - कार्त्स्न्येन निरन्तरं प्राप्नुवन्ति । ये के च - देवजातीया मनुष्यजातीया वा, तथा ब्राह्मणाः क्षत्रियादयो वा । आत्महनः - 'असन्नेव स भवति, असद्ब्रह्मेति वेद चेत्' इत्या(त्यादिनाऽऽ)म्नातामसत्कल्पतां स्वात्मानं नयन्तः । देहघा(पा)तमुखेन पातकवर्गोपलक्षणमि(णं त्वि)दम् । जनाः - जनिमन्तः । संसरन्त इत्यर्थः ॥ ३ ॥"
                            }
                        ]
                    },
                    {
                        "verse_number": 5,
                        "original_text": "अनेजदेकं मनसो जवीयो नैनद्देवा आप्नुवन् पूर्वमर्षत् । तद्धावतोऽन्यानत्येति तिष्ठत्तस्मिन्नपो मातरिश्वा दधाति ॥ ४ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "सर्वावासत्वेन प्रस्तुतमीश्वरतत्त्वं विरुद्धवदभिलापव्यञ्जितेन विचित्रशक्तियोगेन विशदयति - अनेजदेकं मनसो जवीय इति । अनेजत् - अकम्पमानम् । एकम् - प्रधानभूतम्, स्वानधीनस्वसमानद्वितीयरहितं वा (स्वाधीनस्वसमानद्वितीयरहितं वा) (स्वाधीनं समानद्वितीयरहितं वा) (अस्वाधीनस्वसमानद्वितीयरहितम्), मनसो जवीयः - वेगवत्तरान्मनसोऽप्यतिशयितजवम् । नन्विदं न जाघटीति निष्कम्पत्वं वेगवत्तरत्वं चेति । मैवं, तात्पर्यवृत्त्या सुघटितत्वात् । सर्वस्य स्वेन नित्यव्याप्तत्वादनेजत्, सर्वदा मनसो गोचरदेशमतिक्रम्य वृत्तेः मनसो जवीय इत्युपचर्यते । एवमुत्तरेष्वपि वाक्येषु भाव्यम् । नैनद्देवा आप्नुवन् पूर्वमर्षत् - एनत् - प्रकृतमेकतत्त्वं, पूर्वमर्षत् - प्रागेव सर्वान् प्राप्नुवत्, देवाः - हिरण्यगर्भादयः, नाप्नुवन् - एतावन्तं कालं न लेभिरे । विभुत्वेन नित्यप्राप्तमपि कर्मप्रतिबद्धज्ञानाः क्षेत्रज्ञाः विद्याधिगमात्पूर्वं स्वया बुद्ध्या न प्राप्नुवन्तीति न विरोधः । यथोक्तं छान्दोग्ये, 'तत् यथा हिरण्यनिधिमक्षेत्रज्ञा उपर्युपरि सञ्चरन्तो न विन्देयुः, एवमेवेमाः सर्वाः प्रजाः अहरहर्गच्छन्त्य एतं ब्रह्मलोकं न विन्दन्ति; अनृतेन हि प्रत्यूढाः' इति । तद्द्धावतोऽन्यानत्येति तिष्ठत् - 'यः पृथिव्यां तिष्ठन्', 'य आत्मनि तिष्ठन्' इत्यादिक्रमेण तत् सर्वत्र तिष्ठदेव धावतो गरुडादीन् अप्यत्येति । यावद्यावत् धावन्ति जविनः, तावतः परस्तादपि वर्तत इत्यर्थः । यथोच्यते 'वर्षायुतशतेनापि पक्षिराडिव सम्पतन् । नैवान्तं कारणस्येयात् यद्यपि स्यान्मनोजवः ॥' इति । अन्येषां क्वचित्तिष्ठतां धावदतिक्रमणं नास्तीति वैचित्री । अन्यदपि किञ्चिदाश्चर्यमित्याह - तस्मिन्नपो मातरिश्वा दधातीति । तस्मिन्नवस्थितः पतनप्र(अप्र)तिबन्धानुगुणकाठिन्यादिरहितोऽपि वायुः अपो बिभर्ति । सर्वाधारभूतेन सर्वेश्वरेण विधृतः सन् मातरिश्वा तच्छक्त्यैव पाथःपयोधरनक्षत्रग्रहतारकादिकं बिभर्तीत्युक्तं भवति । स्मर्यते हि - 'द्यौस्सचन्द्रार्कनक्षत्रं खं दिशो भूर्महोदधिः । वासुदेवस्य वीर्येण विधृतानि महात्मनः ॥' इति ॥ ४ ॥"
                            }
                        ]
                    },
                    {
                        "verse_number": 6,
                        "original_text": "तदेजति तदु नैजति तद्दूरे तद्वन्तिके । तदन्तरस्य सर्वस्य तदु सर्वस्यास्य बाह्यतः ॥ ५ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "अनेजदेकं मनसो जवीयः इत्युक्तमर्थमादरान्मुखान्तरेणानुशास्ति - तदेजति तदु नैजतीति । तत् - व्याप्तं तत्त्वं पूर्वोक्तप्रकारेण जवीयस्त्वादिना, एजति - कम्पते । कम्पत इवेत्यर्थः । तदु नैजति - तदेव वस्तुवृत्त्या न कम्पते । तद्दूरे तद्वन्तिके - तद्दूरे वर्तते । तदेव अन्तिके - अदूरे समीपे वर्तते । मूढप्रतिबुद्धपुरुषभेदापेक्षया विभोरेव दूरान्तिकवर्तित्वव्यपदेशः । यथाऽऽह शौनकः - 'पराङ्मुखानां गोविन्दे विषयासक्तचेतसाम् । तेषां तत्परमं ब्रह्म दूराद्दूरतरे स्थितम् ॥ तन्मयत्वेन गोविन्दे ये नरा न्यस्तचेतसः । विषयत्यागिनस्तेषां विज्ञेयं च तदन्तिके ॥' इति । केचित्पदार्थाः कस्यचिदन्तर्भवन्ति, न बहिः । केचित् बहिर्भवन्ति, नान्तः । तदुभयव्यावृत्तिमाह - तदन्तरस्य सर्वस्य तदु सर्वस्यास्य बाह्यत इति । तत् - सर्वव्याप्तमुक्तं परं ब्रह्म । अस्य - विचित्रचिदचिद्रूपेण प्रमाणसिद्धस्य सर्वस्य वस्तुनः, अन्तर्भवति - अप्रतिघातादविभक्तदेशं वर्तत इत्यर्थः । तदेव सर्वस्यास्य बहिरपि भवति । परिमितानां पदार्थानां भावदेश इवाभावदेशेऽपि वर्तत इति यावत् । तदेतद्व्यक्तमुक्तं तैत्तिरीये सर्वपरविद्योपास्यविशेषनिर्धारणार्थे सहस्रशीर्षम् इत्यनुवाके - 'यच्च किञ्चिज्जगत्यस्मिन् दृश्यते श्रूयतेऽपि वा । अन्तर्बहिश्च तत्सर्वं व्याप्य नारायणः स्थितः ॥' इति ॥ ५ ॥"
                            }
                        ]
                    },
                    {
                        "verse_number": 7,
                        "original_text": "यस्तु सर्वाणि भूतानि आत्मन्येवानुपश्यति । सर्वभूतेषु चात्मानं ततो न विजुगुप्सते ॥ ६ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "एवं सर्वस्य ब्रह्मात्मकत्वमुक्तम् । अथ तद्विदः साम्प्रतिकं प्रयोजनमाह - यस्तु .... जुगुप्सत - इति । ब्रह्मविन्माहात्म्यविशेषद्योतनाय तुशब्दः । सर्वाणि भूतानि - ब्रह्मादिस्थावरान्तानि । अत्रात्मशब्दः सङ्कोचकाभावात् प्रकरणादर्थस्वभावाच्च सर्वान्तरात्मविषयः । पृथिव्यादिभिर्ध्रियमाणमपि तन्मुखेन परमात्मन्येव स्थितमित्येवकाराभिप्रायः । अनुपश्यति - अनुस्यूतं विशदं निध्यायति । सर्वभूतेषु चात्मानमिति व्याप्तिमात्रपरम् । तस्य तैर्धार्यत्वाभावात् । स इति प्रतिनिर्देशोऽध्याहार्यः । ततो न विजुगुप्सते - ब्रह्मात्मकत्वेनानुदृष्टेपु सर्वेषु स्वात्मविभूतिन्यायात् कुतश्चिदपि न विजुगुप्सते । क्वचिदपि निन्दां न करोतीत्यर्थः ॥ ६ ॥"
                            }
                        ]
                    },
                    {
                        "verse_number": 8,
                        "original_text": "यस्मिन् सर्वाणि भूतानि आत्मैवाभूद्विजानतः । तत्र को मोहः कश्शोक एकत्वमनुपश्यतः ॥ ७ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "पुनरपि सर्वस्य ब्रह्मात्मकत्वं सामानाधिकरण्येन द्रढयन् तस्यानुदर्शनस्य सद्यः शोकनिवर्तकत्वमाह - यस्मिन् .... पश्यत इति । यस्मिन् - प्रणिधानसमये । विजानतः - स्वतन्त्रवस्तुभेदं सम्यगुपदिष्टेन मार्गेण (सद्गुरूपदिष्टेन) शास्त्रेण विविच्य जानतः । आत्मैव सर्वाणि भूतान्यभूत् - परमात्मैव सर्वविशिष्टः प्रतीतः इत्यर्थः । देवोऽहम् इत्यादिवत् लोकवेदमर्यादया शरीरात्मभावेन जगद्ब्रह्मसामानाधिकरण्ये सम्भवति बाधोपचारस्वरूपैक्यादिपक्षाः बहिष्कार्याः । तत्र - तदा, को मोहः - स्वतन्त्रात्मभ्रमादिलक्षणो मोहो न सम्भवतीत्यर्थः । कः शोकः - परविभूतिभूते सर्वस्मिन् निर्ममत्वसिद्ध्या पुत्रमरण-राज्यहरणादावपि न कश्चिच्छोकः स्यादित्यर्थः । यथाऽऽह - 'अनन्तं बत मे वित्तं यस्य मे नास्ति किञ्चन । मिथिलायां प्रदीप्तायां न मे किञ्चित्प्रदह्यते ॥' इति । एकत्वमनुपश्यतः - सर्वविशिष्टैक्यमनुपश्यतः । न ह्ययमेकशब्द एकव्यतिरिक्ताभावपरः, 'ईशा वास्यमिदं सर्वम्' इति ईश्वरव्याप्तत्वेन प्रक्रान्तस्य कस्यचित् केनचिद्बाधाभावात् । सर्वभेदमिथ्यात्ववेदनावेदनयोः कथञ्चिदपि तादृशैक्योपदेशादिप्रवृत्त्ययोगाच्च । न चासौ परस्परविरुद्धानां स्वरूपैक्यप्रतिपादकः, सर्वव्याघातोत्सादने स्वपरमतविवेकादिविप्लवप्रसङ्गात् । विशिष्टैकत्व(विशेष्यैक्य)विवक्षा तु सर्वप्रमाणानुगुण्यात् भाव्यते । ततोऽपि वरमत्र प्रकृतसामानाधिकरण्यनिर्वाहानुगुणसम्बन्धविवक्षा । प्रयुज्यते हि सम्बन्धविशेषविवक्षया 'रामसुग्रीवयोरैक्यम्' इत्यादिष्वेकशब्दः । एतौ च श्लोकौ यद्यपि मुक्तविषयतया नेतुं शक्यौ, तथाऽपि पूर्वानुगुण्यान्मुमुक्षुप्रशंसार्थत्वमुचितम् । ततश्च वैशद्यातिशयविवक्षया शास्त्रजन्यज्ञाने तन्मूलोपासनात्मकज्ञाने चानुदर्शनवाचोयुक्तिः । समाधिविशेषफलभूतस्त्वद्यतनः साक्षात्कारः उपायत्वेनाभिहितत्वान्नात्र प्रशंसनीयः । मोक्षोपायोपदेशपरेषु सर्वेषु वाक्येषु दर्शनशब्द उपासनविषय इति शारीरकभाष्ये प्रत्यपादि ॥ ७ ॥"
                            }
                        ]
                    },
                    {
                        "verse_number": 9,
                        "original_text": "स पर्यगाच्छुक्रमकायमव्रणमस्राविरँ शुद्धमपापविद्धम् । कविर्मनीषी परिभूस्स्वयंभूर्याथातथ्यतोऽर्थान् व्यदधाच्छाश्वतीभ्यस्समाभ्यः ॥ ८ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "पुनरप्येनम् ईशेशितव्यतत्त्ववेदिनं वेदितव्यविशेषशोधनेन च विशिनष्टि - स पर्यगात् .... समाभ्यः - इति । सः - सर्वभूतान्तरात्मभूतब्रह्मदर्शी, पर्यगात् - पर्यगच्छत्; प्राप्नुयात् इत्यर्थः । 'ब्रह्मविदाप्नोति परम्' इति न्यायात् । समाधिलब्धेनानुभवेन प्राप्तवानिति सिद्धानुवादो वा, 'अत्र ब्रह्म समश्नुते' इतिवत् । शुक्रम् - अवदातं स्वप्रकाशरूपम् । अकायम् - सर्वशरीरकमपि कर्मकृतशरीररहितम् । अत एव अव्रणम् अस्नाविरञ्च । शुद्धम् - अनाघ्राताज्ञानादिदोषम् । अपापविद्धम् - अज्ञानादिकार्यकारणभूतपुण्यापुण्यरूपकर्मानालीढमित्यर्थः । 'न सुकृतं न दुष्कृतम्' इत्यारभ्य 'सर्वे पाप्मानोऽतो निवर्तन्ते' इति हि निगम्यते । एवमशेषहेयप्रत्यनीकः परमात्मा मुमुक्षोः प्राप्यः प्रापक उपास्यश्चेत्युक्तं भवति (उपास्यश्च स्यात्) । स इत्युक्तमेव ब्रह्मविदमतीन्द्रियसर्वार्थदर्शित्वादिना विशिनष्टि । कविः - क्रान्तदर्शी । व्यासादिवत् परतत्त्व(तद्गुण)बोधनानुगुणप्रबन्धनिर्मातेति वाऽर्थः । मनस ईशित्री बुद्धिः मनीषा, तद्वान् मनीषी । अभ्यासवैराग्याभ्यां निगृहीतान्तःकरण इत्यर्थः । परिभूः - परितो भवतीति परिभूः - विद्यान्तरवतः सर्वान् अतिक्रम्य वर्तते । कामक्रोधलोभादीन् दुर्जयान् अरातीन् अभिभवतीति वा । स्वयम्भूः - अन्यनिरपेक्षसत्ताकः, नित्यात्मस्वरूपदर्शीति यावत् । याथातथ्यतोऽर्थान् व्यदधात् - परमपुरुषार्थतदुपायतद्विरोधिप्रभृतीन् सर्वान् पदार्थान् यथावद्विविच्य हृदयेन धृतवान् । शाश्वतीभ्यः समाभ्यः - यावद्ब्रह्मप्राप्ति सर्वप्रत्यूहशमनार्थमिति भावः । यद्वा प्रथमान्तं च द्वितीयान्तं च पदजातं क्रमात् परावरात्मविषयतया व्याख्येयम् । तदा शुक्रम् इत्यादिकं सर्वोपाधिविनिर्मुक्तपरिशुद्धजीवपरम् । तमपि च, सः - परमात्मा, पर्यगात् - परितो व्याप्य स्थितः । कविः इत्यादिकं सुगमम् । याथातथ्यत इत्यादि । अर्थान् - कार्यपदार्थान्, शाश्वतीभ्यस्समाभ्यः - यावद्विलयमवस्थातुं, याथातथ्यतो व्यदधात् - न पुनरैन्द्रजालिकवत्केवलं प्रकाशितवान् ॥ ८ ॥"
                            }
                        ]
                    },
                    {
                        "verse_number": 10,
                        "original_text": "अन्धं तमः प्रविशन्ति येऽविद्यामुपासते । ततो भूय इव ते तमो य उ विद्यायाँ रताः ॥ ९ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "एवं विचित्रशक्तिपरमात्मविषयां कर्माङ्गिकां विद्यामुपदिश्यानन्तरं केवलकर्मावलम्बिनः केवलविद्यावलम्बिनश्च निन्दन् वर्णाश्रमधर्मानुगृहीतया विद्ययैव निश्श्रेयसावाप्तिरित्याह - अन्धं तमः प्रविशन्ति येऽविद्यामुपासत इत्यादिना । ये - भोगैश्वर्यादिप्रसक्ताः, अविद्यां - कर्म, ज्ञानविधुरकर्ममात्रम् । 'अविद्या कर्मसंज्ञाऽन्या तृतीया शक्तिरिष्यते' इति हि स्मर्यते । उपासते - एकान्तमनसोऽनुतिष्ठन्तीत्यर्थः । अन्धम् - अतिगाढम् । तमः - अज्ञानम्, त्रिवर्गाभिषङ्गात् नान्तरीयकं नारकं तमो वा । केवलकर्मनिरतानां दुःखानुवृत्तिमधीयते च आथर्वणिकाः - 'प्लवा ह्येते अदृढा यज्ञरूपा अष्टादशोक्तमवरं येषु कर्म । एतच्छ्रेयो येऽभिनन्दन्ति मूढाः जरामृत्यू ते पुनरेवापियन्ति ॥' इति । ततो भूय इव ते तमो य उ विद्यायां रताः - कर्ममात्रनिष्ठप्राप्यादन्धतमसादधिकं तमः स्वाधिकारोचितकर्मपरित्यागेन विद्यामात्रे रताः प्रविशन्ति । इवशब्दस्तमस इयत्ताया दुर्ग्रहत्वं द्योतयति । उकार उत्तरपदेनान्वेतव्यः । विद्यायामेव रताः इत्यर्थः ॥ ९ ॥"
                            }
                        ]
                    },
                    {
                        "verse_number": 11,
                        "original_text": "अन्यदेवाहुर्विद्यया अन्यदाहुरविद्यया । इति शुश्रुम धीराणां ये नस्तद्व्याचचक्षिरे ॥ १० ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "किं तर्हि मोक्षसाधनमित्यत्राह - अन्यदेवाहुर्विद्ययाऽन्यदाहुरविद्ययेति । अत्र व्यत्ययानुशासनात् पञ्चम्यर्थे तृतीया, अन्यथा अनन्वयात् । अन्यदेवाहुस्सम्भवात् इति वक्ष्यमाणसारूप्याच्च । एवं केवलकर्मणः कर्मनिरपेक्षविद्यातश्चान्यत् मोक्षसाधनमित्युक्तं भवति । आहुः - पूर्वाचार्या इति शेषः । औचित्यादुपनिषद इति वा । पूर्वपूर्व(सत्)सम्प्रदायसिद्धोऽस्माकमयमर्थ इत्याह - इति शुश्रुम धीराणां ये नस्तद्विचचक्षिरे । ये - पूर्वाचार्याः, नः - प्रणिपातादिभिः सम्यगुपसन्नानामस्माकम्, तत् - मोक्षसाधनम्, विचचक्षिरे - विविच्योपादिक्षन् । तेषां धीराणाम् - परमात्मध्यानपराणाम् । वचनमित्यध्याहार्यम् । नटस्य शृणोतीतिवद्वा कथञ्चित् पञ्चम्यर्थे षष्ठी । इति शुश्रुम - एवम्प्रकारमश्रौष्म । ब्रह्मविद्याया दुरवगाहत्वेन निश्शेषग्रहणाशक्यत्वाभिप्रायोऽत्र लिडुत्तमः ॥ १० ॥"
                            }
                        ]
                    },
                    {
                        "verse_number": 12,
                        "original_text": "विद्यां चाविद्यां च यस्तद्वेदोभयँ सह । अविद्यया मृत्युं तीर्त्वा विद्ययाऽमृतमश्नुते ॥ ११ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "अन्यदिति सङ्ग्रहेणोक्तं विवृणोति - विद्यां चाविद्यां च यस्तद्वेदोभयं सहेति । यः - यथावस्थितोपदेशवान्, विद्याम् - परमात्मोपासनरूपाम्, अविद्याम् - तदङ्गभूतकर्मात्मिकां, च तदुभयम् - परस्परविरोधप्रसङ्गरहितम् । सह वेद - अङ्गाङ्गिनोरप्यनुष्ठेयत्वसाम्यादुभयं सह वेदेत्यविशेषेण वेदनीयतोक्तिः, न पुनर्हेयोपादेययोः ज्ञातव्यत्वसाम्यात् ॥ पूर्वमविद्याया निन्दनात् तदौचित्यमिति चेत्, तर्हि विद्याया अपि निन्दिततया हेयद्वयसमुच्चयोक्तिप्रसङ्गः । तथा सत्युत्तरवाक्यमपि विघटेत, अविद्यया मृत्युं तीर्त्वा विद्ययाऽमृतमश्नुत इति । अय(तदय)मर्थः - विद्याङ्गतया चोदितकर्मणा, मृत्युम् - ज्ञानसङ्कोचरूपमृतिहेतुं प्राक्तनं कर्म । तीर्त्वा - निरवशेषमुल्लङ्घ्य । विद्यया - पूर्वोक्तपरमात्मानुदर्शनरूपया, अमृतमश्नुते - 'एतदमृतमभयमेतद्ब्रह्म' इत्यादिषु सर्वदोषरहितत्वेन प्रतीतं परमात्मानं प्राप्नोतीत्यर्थः (तीति?) । अत्रामृतशब्दस्य मोक्षपरत्वेऽपि न पुनरुक्तिः । मृत्युं तीर्त्वेत्यस्योपायविरोधितरणपरत्वात्, अमृतमश्नुत इति प्राप्तिविरोधिनिवृत्तिलाभोक्तेः । अत्र 'अविद्यया मृत्युं प्राप्य स्थिताः' इति व्याचक्षाणाः निर्बाधं पदवाक्यस्वारस्यमुपबृंहणं च प्रस्मृत्य स्वाविद्यया स्वयमेव मृत्युं प्राप्य स्थिताः । एतदेव वाक्यमनुसंहितं वैष्णवे पुराणे - 'इयाज सोऽपि सुबहून् यज्ञान् ज्ञानव्यपाश्रयः । ब्रह्मविद्यामधिष्ठाय तर्तुं मृत्युमविद्यया ॥' इति । इह त्वविद्याशब्दः प्रकरणादौचित्याच्च विद्याङ्गकर्मविषय इत्यभाषि भाष्यकारैः, 'अत्राविद्याशब्दाभिहितं वर्णाश्रमविहितं कर्म', 'मृत्युतरणोपायतया प्रतीता अविद्या विद्येतरत् विहितं कर्मैव' इति । विद्यां पर्युदस्यन् अयमविद्याशब्दः क्षत्रियादिविषयाब्राह्मणशब्दादिवत् आसन्नतदन्यवृत्तिरन्तरङ्गकर्मविषय इति भावः । एवं, 'तपो विद्या च विप्रस्य निःश्रेयसकरावुभौ । तपसा कल्मषं हन्ति विद्ययाऽमृतमश्नुते ॥' इत्याद्युपबृंहणान्यपि सुसङ्गतानि भवेयुः । ये पुनरिह विद्याकर्माख्यसाधनद्वयसमुच्चयं मृत्युतरणामृतत्वप्राप्तिरूपसाध्यद्वित्वं च वर्णयन्ति, तेषां कर्मज्ञानयोरङ्गाङ्गिभावं विद्ययैव मृत्युतरणं च व्यक्तं प्रतिपादयद्भिः श्रुतिस्मृतिसूत्रगणैर्यथाभाष्यमुत्तरं देयम् । विषमसमुच्चयवादेऽपि यथाभागं (गमम्) सन्निपत्योपकारकत्वसम्भवे गत्यन्तरगमनिका नीतिविद्भिर्न सम्मन्यते ॥ ११ ॥"
                            }
                        ]
                    },
                    {
                        "verse_number": 13,
                        "original_text": "अन्धं तमः प्रविशन्ति येऽसंभूतिमुपासते । ततो भूय इव ते तमो य उ संभूत्याँ रताः ॥ १२ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "तदेवमुपास्यं परमात्मतत्त्वं साङ्गतदुपासनरूपं च परमहितं परमपुरुषार्थपर्यन्तमुपदिश्य, अनन्तरं त्रिभिः श्लोकैः प्रतिबन्धनिवृत्ति-परब्रह्मानुभवरूपयोः फलपर्वणोः समुच्चित्यानुसन्धानं विद्याङ्गत्वेनोपादेयमित्युच्यते । तत्र प्रथममेकैकमात्रानुसन्धानं निन्दति - अन्धं तमः .... रता इति । 'एतमितः प्रेत्याभिसम्भविताऽस्मि', 'धूत्वा शरीरमकृतं कृतात्मा ब्रह्मलोकमभिसम्भवानि' इत्यादिषु ब्रह्मप्राप्तिरूपा सम्भूतिरुक्ता । तां पर्युदस्यन् अयमसम्भूतिशब्दः तदासन्नप्रतिबन्धविनाशमभि(सं)धत्ते । 'सम्भूतिं च विनाशं च' इत्यपि ह्यनन्तरमुच्यते । न चात्रासम्भूतिशब्देन सम्भूतेरनुत्पत्तिः विनाशो वा प्रतिपाद्यः, अमृतप्राप्तिहेतुतयोक्तायाः सम्भूतेः प्रागभावस्य प्रध्वंसस्य वा मृत्युतरणहेतुत्वेन वक्तुमयुक्तत्वात् । अत्रापि तरतेः प्राप्तिवचनत्वं पूर्ववत् प्रतिक्षेप्यम् ॥ १२ ॥"
                            }
                        ]
                    },
                    {
                        "verse_number": 14,
                        "original_text": "अन्यदेवाहुस्संभवादन्यदाहुरसंभवात् । इति शुश्रुम धीराणां ये नस्तद्व्याचचक्षिरे ॥ १३ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "अन्यदेवेति । अत्र तच्छब्दः समुच्चित्यानुसन्धेयतया वक्ष्यमाणद्वितयं वक्ति ॥ १३ ॥"
                            }
                        ]
                    },
                    {
                        "verse_number": 15,
                        "original_text": "संभूतिं च विनाशं च यस्तद्वेदोभयँ सह । विनाशेन मृत्युं तीर्त्वा संभूत्याऽमृतमश्नुते ॥ १४ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "अत्रापि अन्यत् इत्युक्तं विवृण्वन् विद्याङ्गमुभयानुसन्धानमाह - सम्भूतिं .... सहेति । तस्यैव फलप्रदर्शनेनावश्यकर्तव्यतां स्थापयति - विनाशेन ..... अश्नुत इति । अनुसन्धीयमानेन विनाशेन प्रतिबन्धमपोह्य, सम्भूत्याऽनुसन्धीयमानया ब्रह्म प्राप्नोति । सम्भूतिविनाशानुसन्धानरूपेऽङ्गे स्तुत्यर्थं यथोचितमङ्गिफलनिर्देशः । यद्वा विनाशेन मृत्युं तीर्त्वा इति पूर्वोक्तसरूपशब्दे विरूपार्थपरिहाराय विनाशशब्देन मानदम्भादीनां, हिंसास्तेयादीनां बहिर्मुखेन्द्रियवृत्तीनां च विनाशो विवक्षितः । अतो विरुद्धनिवृत्तिरूपाङ्गसेवनेन समाधिविरोधिपापमपाकृत्य समाधिनिष्पत्तिरूपब्रह्मसम्भूत्या तदेवाश्नुते । अत्र सम्भूतिविनाशशब्दाभ्यां सृष्टिप्रलयादिविवक्षया मृत्युतरणामृतप्राप्तिरूपफलविभागवचनस्यौचित्यलवोऽपि नोपलभ्यते ॥ १४ ॥"
                            }
                        ]
                    },
                    {
                        "verse_number": 16,
                        "original_text": "हिरण्मयेन पात्रेण सत्यस्यापिहितं मुखम् । तत्त्वं पूषन्नपावृणु सत्यधर्माय दृष्टये ॥ १५ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "अथ एवं फलपर्यन्तसाङ्गब्रह्मविद्यानिष्ठस्यानुसन्धेया मन्त्रा उपदिश्यन्ते । तेषु च पूषादिशब्दाः सर्वशब्दवाच्यं परमात्मानमनुसन्दधतां तद्देवताप्रणाड्या साक्षाद्वा तत्पर्यन्ताः । अत्र हि यमसूर्यादिशब्दानामेकविषयत्वं स्वरसगतं तथासत्येवोपपद्यते । तत्र प्रथमेन मन्त्रेण पूषशब्दविवक्षितं भगवन्तं प्रति प्रस्तुतां समाधिप्रतिबन्धनिवृतिं प्रार्थयते - हिरण्मयेन .... दृष्टये इति । सत्यशब्दोऽत्र जीवपरः । 'सत्यं चानृतं च सत्यमभवत्', 'अथ नामधेयं सत्यस्य सत्यम्; प्राणा वै सत्यम्; तेषामेष सत्यम्' इत्यादिषु जीवेऽपि तत्प्रयोगात् । तस्य मुखम् - अनेकेन्द्रियावष्टम्भतया मुखवदवस्थितं मनः, हिरण्मयेन पात्रेण अपिहितं - रागात्मकतया हिरण्मयसदृशेन रजोमयेन पात्रेण परमात्मविषयवृत्तिप्रतिरोधकेन च्छादितम् । हृदि सन्निहिते परमात्मविषये निरुद्धवृत्तिकमित्यर्थः । रजःकथनं तमसोऽप्युपलक्षणम् । हिरण्मयशब्देन कर्माधीनभोग्यवर्गप्रदर्शनं वा । तत् - जीवस्य मुखस्थानीयं मनः, पूषन् - आश्रितपोषणस्वभाव, अपावृणु - निरस्तपिधानं कुरु । कस्य हेतोः? सत्यधर्माय दृष्टये । सत्यस्य जीवस्य धर्मभूताय पूर्वोक्तब्रह्मानुभवदर्शनायेत्यर्थः ॥ १५ ॥"
                            }
                        ]
                    },
                    {
                        "verse_number": 17,
                        "original_text": "पूषन्नेकर्षे यम सूर्य प्राजापत्य व्यूह रश्मीन् समूह तेजः । यत्ते रूपं कल्याणतमं तत्ते पश्यामि योऽसावसौ पुरुषस्सोऽहमस्मि ॥ १६ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "पुनरपि तया दृष्ट्या द्रष्टव्यं विशिंषन् दृष्ट्यनुगुणमभ्यर्थयते - पूषन्नेकर्षे .... पश्यामि इति । एकर्षे - अद्वितीयातीन्द्रियद्रष्टः । यम - सर्वान्तर्यामिन् । सूर्य - स्वभक्तबुद्धीनां सुष्ठु प्रेरक । प्राजापत्य - प्रजापतिप्रसूतस्य सर्वस्यान्तर्यामिन् । अविवक्षितप्रत्ययार्थो वा प्राजापत्यशब्दः । प्रजानां पत इत्यर्थः । व्यूह रश्मीन् समूह तेजः - स्वस्वरूपप्रकाशानौपयिकान् स्वोग्ररश्मीन् व्यपोह; प्रभात्मकं च तेजः समूढं कुरु । यत् - आदित्यवर्णम् इत्यादिप्रसिद्धम्, सर्वेभ्यः कल्याणेभ्योऽतिशयितकल्याणं शुभाश्रयभूतं ते दिव्यं रूपं, तत् पश्यामि । अत्र वर्तमानव्यपदेशः उत्तरवाक्यवत् तात्कालिकानुसन्धानानुवादः । प्रार्थनाप्रकरणानुरोधे तु व्यत्ययेन, पश्येयमिति लिङर्थो ग्राह्यः । (ते इत्यस्य) पुनरुक्तिः तदसाधारण्यज्ञापनार्था । त्वदर्थं पश्यामीति वा निरुपाधिकशेष(षि)त्वानुगुणोक्तिः । अथान्तरात्मनोऽहङ्ग्रहेणानुसन्धान(णोपासन)माह - योऽसावसौ पुरुषः सोऽहमस्मि इति । वीप्सा अत्यादरव्यञ्जनार्था । यद्वा 'योऽसावतीन्द्रियग्राह्यः सूक्ष्मोऽव्यक्तस्सनातनः । सर्वभूतमयोऽचिन्त्यः स एष स्वयमुद्बभौ ॥' इत्यादिवाक्यच्छायया यत्तच्छब्दाभ्यामदश्शब्दौ विभज्यान्वेतव्यौ । तौ च सर्वेन्द्रियदूरत्वप्रमाणप्रसिद्धत्वद्योतनार्थौ । पुरुषः - पूर्णत्व(पुरिशयत्व)पूर्वसत्त्वादिगुणकः आदित्यवर्णविग्रहविशिष्टः सर्ववेदपठितानन्यपरपुरुषसूक्तादिप्रसिद्धो महापुरुषः । सोऽहमस्मि - अहंशब्दोऽत्र जीवद्वारा तदन्तरात्मपर्यन्तः । अत एव अस्मीत्यपि प्रत्यग्रूपस्वविशिष्टे परमात्मनि विश्राम्यति । 'अस्मद्युत्तमः' इत्येतावदेव ह्यनुशिष्टम्; न पुनरस्मच्छब्दस्य प्रत्यगात्मद्वारा परमात्मपर्यन्ततायामुत्तमनिवृत्तिः । एवं 'तत्त्वमसि' इत्यादिष्वसिशब्दोऽपि निर्वाह्यः । तत्र हि, 'युष्मद्युपपदे समानाधिकरणे स्थानिन्यपि मध्यमः' इत्येतावदेव हि स्मर्यते । न तु युष्मच्छब्दस्य स्वाभिमुखचेतनद्वारा तदन्तर्यामिपर्यन्तत्वे मध्यमनिवृत्तिः । लोके हि अहं त्वमस्मि, त्वमहमसीत्याद्युपचारप्रयोगेषु उद्देश्यानुसारेण मध्यमोत्तमयोर्व्यवस्था । तद्वदत्रापि, 'त्वं वा अहमस्मि भगवो देवते' इत्यादिषु युष्मदस्मदोः सहप्रयोगेऽपि व्यवस्थोपपद्यते; उद्देश्यविषययोरेवात्र युष्मदस्मच्छब्दयोरुपपदत्वेन सूत्रकृदभिप्रेतत्वात् । भाष्ये तु तत्त्वमसिनिरूपणावसरे 'नात्र किञ्चिदुद्दिश्य किमपि विधीयते' इत्युक्तिरप्राप्तांशनिषेधाभिप्राया व्यक्ता; उपसंहारत्वोपपादनात् । ये पुनः 'तत्त्वमसि', 'सोऽहमस्मि' इत्यादिषु कार्यकारणोपाध्याकारविधूननेन निर्विशेषस्वरूपैक्यं वाक्यवेद्यमाहुः, तेषाम् असिवत् अस्मिरपि खण्डकः । श्रोतर्यनुसन्धातरि च युष्मदस्मदी हि परित्यक्ते । न ह्यसिना कश्चित् प्रतिबोधनीयः; न च कश्चिदस्मिना विशिष्यानुसन्धेयः । विधूननीयोपाधिविषयव्युत्पत्तिमच्छब्दसन्निधिमात्रोपजीवनेन क्व(कथं)चिन्मध्यमोत्तमसम्पत्तिरिति चेत् - ततो वरमपरित्यक्तप्रवृत्तिनिमित्तमास्माकं निर्वहणमनुसर्तुम् । सन्मात्रस्यांशिनः अंशद्वयविशिष्टताप्रतिपादनं वदतामपि, सन्मात्रविवक्षायामत्र (तावन्मात्रविवक्षयाऽत्र) वाक्ये त्वमहम्भावायोगात्, त्वन्ताऽहन्ताविशिष्टं सदिति विशिष्टविवक्षायामपि प्रथमपुरुषोपनिपातप्रसङ्गात्, दृश्ययोश्च (अत्रत्ययोश्च) युष्मदस्मदर्थयोः, मृत्पिण्डांशे मणिक इव घटशरावाकारयोः, सदंशभूतेश्वराकारेऽपि समन्वययोगात्, त्वमहमर्थयोः सत्ताद्याकारस्य नित्यप्रतिपन्नतया विशेषतोऽनिर्दे(नुपदे)श्यत्वादननुसन्धेयत्वाच्च न कथञ्चिदपि 'तत्त्वमसि', 'सोऽहमस्मि' इत्यादेर्निर्वाहः शक्यः । दृष्टिविधिस्तु मोक्षार्थविद्यासु वेदान्तवेदिना नाङ्गीक्रियते । यद्यप्यत्र 'त्वं राजाऽसि, अहं राजाऽस्मि' इत्यादिवत् तादधीन्याद्युपचारविवक्षया(क्षायां) मध्यमोत्तमयोः सामञ्जस्यं, तथाऽपि लोकवेदयोः चेतनपर्यन्तदेवमनुष्यादिव्यवहारन्यायेन जातिगुणशब्दगतिलाभात् तदुपेक्षा । नन्वेवं पुरुषाख्यस्वेतरात्मसामानाधिकरण्यक्लेशं परित्यज्य, 'योऽसावसौ पुरुषः सोऽहमस्मि' इति परिशुद्धस्वरूपमात्रानुसन्धानपरमिदं वाक्यमस्तु ॥ मैवम्; 'तत्त्वमसि', 'त्वं वा अहमस्मि' इत्यादिषु तदनुपपत्तेः अत्रापि तत्समानन्यायतया तथैवानुसन्धानस्यौचित्यात् । ब्रह्मात्मकोऽहमस्मि इति परविद्याङ्गभूतस्वात्मानुसन्धानपरत्वेऽपि तच्छब्देन तादधीन्यादिकं लक्षणीयं स्यात् ॥ १६ ॥"
                            }
                        ]
                    },
                    {
                        "verse_number": 18,
                        "original_text": "वायुरनिलममृतमथेदं भस्मान्ँत शरीरम् । ओं क्रतो स्मर कृतँ स्मर क्रतो स्मर कृतँ स्मर ॥ १७ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "अनन्तरं तु परिशुद्धात्मस्वरूपमुच्यते - वायुरनिलममृतम् इति । विद्याकर्मानुसारेण तत्रतत्र गन्तृत्वात् वायुः । निलयनरहितत्वात् क्वचिदपि व्यवस्थितत्वाभावाच्च अनिलम् । अमृतम् - म्रियमाणेऽपि देहसन्ताने स्वयममृतम् । इदं विजरत्वादीनामप्युपलक्षणम् । परिशुद्धजीवविषये प्रजापतिवाक्येऽपि 'विजरो विमृत्युर्विशोकः' इत्यादिसहपाठात् । अत्र 'वायुश्चान्तरिक्षं चैतदमृतम्' इत्यादिपरामर्शात् वाय्वादिशब्दानां भूतद्वितीयविषयत्वं न शङ्कनीयम्; पूर्वापराभ्यामसङ्गतेः । यद्यप्यमीषां परमात्मविषयत्वं विशिष्टवृत्त्या योगतो वा युज्यते, तथाऽपि वरमिह नश्वरस्य देहस्यानन्तरं वचनात् तद्व्यावृत्तप्रत्यगात्मपरत्वम् । प्राणविषयत्वेऽप्यत्र मन्दं प्रयोजनम् । श्वेताश्वतरीयाश्च भोक्तृभोग्यनियन्तॄणां विवेचने भोक्तृशब्दविवक्षितं प्रत्यगात्मानममृतशब्देनाऽऽमनन्ति 'क्षरं प्रधानममृताक्षरं हरः क्षरात्मानावीशते देव एकः' इति, 'क्षरं त्वविद्या ह्यमृतं तु विद्या विद्याविद्ये ईशते यस्तु सोऽन्यः' इति च । एवं प्रत्यगात्मस्वरूपस्य 'न जायते म्रियते वा विपश्चित्' इत्यादिप्रसिद्धममृतत्वमभिधाय क्षेत्रज्ञशरीरस्य मृतिमत्त्वमवश्यम्भावीत्याह - अथेदं भस्मान्तं शरीरमिति । प्रकृतादर्थादर्थान्तरविवक्षया अथशब्दः; आत्मोत्क्रमणानन्तर्यार्थो वा; कर्मवश्यकार्त्स्न्यपरो वा । तथा च स्मर्यते - 'गङ्गायां सिकता धारा यथा वर्षति वासवे । शक्या गणयितुं लोके न व्यतीताः पितामहाः ॥' इति; 'ब्रह्मादिषु प्रलीनेषु' इत्यादि च । इदमिति विशेषणं नित्यत्वेन प्रमाणसिद्धानां नित्यमुक्तेश्वरशरीराणां व्यवच्छेदार्थम् । भस्मान्तमिति संस्कारमात्रव्यञ्जकम् । कीटान्तत्वादेरप्यन्यत्र प्रसिद्धस्योपलक्षणं वा । शरीरशब्दे व्युत्पत्तिनिमित्तानुसारेण विशरणस्वभावत्वं गम्यते । एवं 'भोक्ता भोग्यं प्रेरितारं च मत्वा' इति क्रमेण चिदचिद्विवेकमुक्त्वा प्रेरितारं प्रकृतं महापुरुषं प्रणवेनोपादत्ते - ओमिति । यथाऽऽमनन्त्याथर्वणाः 'यः पुनरेतं त्रिमात्रेण ओमित्यनेनैवाक्षरेण परं पुरुषमभिध्यायीत' इति । उक्तं च योगानुशासने 'क्लेशकर्मविपाकाशयैरपरामृष्टः पुरुषविशेष ईश्वरः । स पूर्वेषामपि गुरुः कालेनानवच्छेदात् । तस्य वाचकः प्रणवः ।' इति । आह च सर्वज्ञः - 'ओमित्येवं सदा विप्राः पठध्वं ध्यात केशवम्' इति । स्वयं चागायत् 'ओमित्येकाक्षरं ब्रह्म व्याहरन् मामनुस्मरन्' इति । एवं सर्वत्र द्रष्टव्यम् । अथ क्रतुरूपिणं भगवन्तं ज्ञानयज्ञगोचरमभिमुखीकुर्वन् तदनुग्रहं याचते - क्रतो स्मर कृतं स्मरेति । क्रतो - क्रत्वात्मक । यथाऽऽह - 'अहं क्रतुरहं यज्ञः' इति । 'यथाक्रतुरस्मिन् लोके पुरुषो भवति, तथेतःप्रेत्य भवति । स क्रतुं कुर्वीत', 'एवङ्क्रतुर्ह' इत्यादिष्विवात्रापि प्रकरणादेव क्रतुशब्द उपासनपरो वा । तद्गोचरे तु भगवति तच्छब्द उपचारात् । स्मर - सानुग्रहया बुद्ध्या विषयीकुरु । 'स्नेहपूर्णेन मनसा किं न (यन्नः) स्मरसि केशव' इतिवत् । उक्तञ्च भगवता - 'स्थिते मनसि' इत्यारभ्य 'ततस्तं म्रियमाणं तु काष्ठपाषाणसन्निभम् । अहं स्मरामि मद्भक्तं नयामि परमां गतिम् ॥' इति । सर्वदा सर्वं साक्षात्कुर्वतः स्मर्तृत्ववचनमिह पूर्वकृतप्रत्यवेक्षणाभिप्रायम् । कृतं स्मरेत्यत्रापि तथैव विवक्षा । मत्कृतं यत्किञ्चिदनुकूलमनुसन्धाय कृतज्ञस्त्वं मां रक्षेति भावः । एतावदन्तं त्वत्कृतमानुकूल्यं प्रतिसन्धाय त्वमेव शेषपूरणं कुर्विति वा । स्मरन्ति हि - 'जायमानं हि पुरुषम्' इत्यादि । स्वयमप्याह - 'तेषां सततयुक्तानाम्' इत्यादि । क्रतो स्मर कृतं स्मर इत्यावृत्तिरुक्तार्थे त्वरातिशयात्(शयं द्योतयति) ॥ १७ ॥"
                            }
                        ]
                    },
                    {
                        "verse_number": 19,
                        "original_text": "अग्ने नय सुपथा राये अस्मान् विश्वानि देव वयुनानि विद्वान् । युयोध्यस्मज्जुहुराणमेनो भूयिष्ठां ते नम उक्तिं विधेम ॥ १८ ॥",
                        "commentaries": [
                            {
                                "author": "Vedānta Desika's Īśāvāsyopanishat Bhāṣya",
                                "commentary": "पुनरप्यग्निशब्दवाच्यं भगवन्तं स्वापेक्षितं प्रापयेत्याह - अग्ने नय ....विधेम इति । अग्ने - अग्निशरीरक; 'यस्याग्निः शरीरम्' इत्यन्तर्यामिब्राह्मणम् । 'साक्षादप्यविरोधं जैमिनिः' इति न्यायात् अग्रनयनादिगुणयुक्तेति वा । नय - प्रवर्तयेत्यर्थः । सुपथा - शोभनेन मार्गेण । प्रतिषेधस्पर्शरहितेनोपायेनेति यावत् । राये - विद्यार्थशरीरसंरक्षणत्वदर्चनाद्यनुगुणाय धनाय । यद्वा (अर्थ)प्रकरणानुगुण्यात् 'अतस्करकरग्राह्यमराजकवशंवदम् । अदायादविभागार्हं धनमार्जय सुस्थिरम् ॥', 'अनन्तं बत मे वित्तम्' इत्यादिषूक्तमलौकिकं धनमिह विवक्षितम् । एक एव मन्त्रः प्रकरणादिभिर्विशेषितस्तत्तदनुगुणमर्थं विवक्षतीति सम्यङ्न्यायविदः । अस्मान् - त्वदनन्यभावान् अनन्यगतींश्च । विश्वानि देव वयुनानि विद्वान् - देव - अस्मदपेक्षितप्रदानानुरूपविचित्रक्रीडायुक्त । विश्वानि वयुनानि - सर्वाणि ज्ञानानि । 'माया वयुनं ज्ञानम्' इति नैघण्टुकाः । अतो ज्ञानमुखेनोपायविशेषा इह वयुनशब्देन विवक्षिताः । सर्वान् - तत्तदधिकारानुगुणान् चतुर्विधपुरुषार्थोपायान् यथावत् विद्वान् त्वमविदुषोऽस्मान् नेतुमर्हसीति भावः । युयोध्यस्मज्जुहुराणम् - बन्धनात्मकतया अचिन्त्यप्रकारकौटिल्यवत्तया वा बाधमानमित्यर्थः । एनः - अकृत्यकरणकृत्याकरणादिरूपं त्वदनुभवादिप्रतिबन्धकम्, अस्मत् - अस्मत्तः, युयोधि - पृथक्कुरु, विनाशयेत्यर्थः । भूयिष्ठां ते नमउक्तिं विधेम - 'अनन्यगतिः' इत्यादिगुणैरावृत्तितश्च भूयसीं नमउक्तिं ते विदध्महे । व्यत्ययो हि बहुलमनुशिष्टः । नमउक्तेरनुवृत्तिं वा नाथं प्रति नाथते । 'नम इत्येव वादिनः' इति हि मुक्तलक्षणा अपि पुरुषा मोक्षधर्मे प्रत्यपादिषत । मानसकायिकयोर्नमसोरभावेऽपि (कनमस्काराभावेऽपि) नमश्शब्दमात्रेण प्रसत्तुमर्हसीत्युक्तिशब्दाभिप्रायः ॥ एवं परतत्त्व-तद्विभूतियोग-तदुपासन-तत्फलविशेषान् सङ्गृह्य संहितेयं समपूर्यत ॥ \nव्यक्ताव्यक्ते वाजिनां संहितान्ते व्याख्यामित्थं वाजिवक्त्रप्रसादात् । \nवैश्वामित्रो विश्वमित्रं व्यतानीत् विद्वच्छात्रप्रीतये वेङ्कटेशः ॥ अभेदं भोक्तॄणामथ च भविनामेव परतां तथा भेदाभेदं जिनसुगतनीतिं च जगति ।\n असम्पाद्यां मुक्तिं भवभयमलीकं च पठताम् असावीशेत्यादिर्न कथमनुवाकः प्रतिभटः ॥ हरिः ओम् ॥ \nइति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य श्रीमद्वेदान्ताचार्यस्य कृतिषु ईशावास्योपनिषद्भाष्यं समाप्तम् ॥"
                            }
                        ]
                    }
                ]
            },
            {
                "title": "Praśna Upaniṣad",
                "number": 4,
                "verses": [
                    {
                        "verse_number": 1,
                        "original_text": "सुकेशा च भारद्वाजः शैब्यश्च सत्यकामः सौर्यायणी च गार्ग्यः कौसल्यश्चाश्वलायनः भार्गवो वैदर्भिः कबन्धी कात्यायनः ते हैते ब्रह्मपराः ब्रह्मनिष्ठाः परंब्रह्मान्वेषमाणा एष ह वै तत्सर्वं वक्ष्यतीति ते ह समित्पाणयो भगवन्तं पिप्पलादमुपसन्नाः ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "श्रीरङ्गरामानुजमुनिविरचिता - प्रकाशिका - [मङ्गलाचरणम् ]\n\"अतसीगुच्छसच्छायमंचितोरःस्थलं श्रिया ।\" \"अंजनाचलशृङ्गारमंजलिर्मम गाहताम् ।।\"\n\"व्यासं लक्ष्मणयोगीन्द्रं प्रणम्यान्यान् गुरूनपि ।\" \"क्रमात् प्रश्नोपनिषदं व्याकरिष्ये यथामति ।।\"\n\"सुकेशा च भारद्वाजः इति । भरद्वाजस्य अपत्यं पुमान् भारद्वाजः, नामतः सुकेशा; शिबेरपत्यं\" शैब्यः, नामतः सत्यकामः, सूर्यायणस्य अपत्यं सौर्यायणी1, ईकारः छान्दसः, गोत्रतो गार्ग्यः; कौसल्यो नामतः, आश्वलस्यापत्यम्2 आश्वलायनः, भार्गवो गोत्रतः, विदर्भस्य अपत्यं वैदर्भिः; कबन्धी नामतः, कात्यायनो गोत्रतः । \"ते हैते ब्रह्मपरा इत्यादि । ते ह प्रसिद्धाः । एते - उक्ताः सुकेशसत्यकामसौर्यायणी3\" कौसल्यभार्गवकबन्धिनः षडृषयः । ब्रह्मपराः - वेदपराः; वेदैकशरणा इत्यर्थः । ब्रह्मनिष्ठाः वेदार्थतात्पर्यवन्तः । यद्वा - ब्रह्मपराः - ब्रह्मज्ञानतत्पराः ब्रह्मनिष्ठाः - तपोनिष्ठाः । वेदस्तत्त्वं तपो ब्रह्म (अ.को. 3-3-114) इत्युक्तेः । परं ब्रह्म । परम् - उत्कृष्टं निरुपचितम्4 ब्रह्म - स्वरूपतो गुणतश्च बृहद्भूतं वस्तु अन्वेषमाणाः - जिज्ञासमाना इत्यर्थः । `ह' शब्दः प्रसिद्धौ । वै शब्दोऽवधारणे । एषः - अस्मद्बुद्धौ विपरिवर्तमानः परब्रह्मवित्त्वेन प्रसिद्धः पिप्पलाद एव षण्णामस्माकं जिज्ञासितान् अर्थान् वक्तुं प्रभवतीति पर्यालोच्य समिद्भाराद्युपायनपाणयः शास्त्रदृष्टेन विधिना पूज्यं पिप्पलादम् उपगता इत्यर्थः ।।"
                            }
                        ]
                    },
                    {
                        "verse_number": 2,
                        "original_text": "तान् ह स ऋषिरुवाच, भूय एव तपसा ब्रह्मचर्येण श्रद्धया संवत्सरं संवत्स्यथ । यथाकामं प्रश्नान् पृच्छत (थ) । यदि विज्ञास्यामः, सर्वं ह वो वक्ष्याम इति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - तान् ह स ऋषिरुवाचेति स्पष्टोऽर्थः । भूय एवेति । यद्यपि पूर्वमेव भवन्तः तपोब्रह्मचर्यादिसम्पन्नाः\" तथाऽपि ब्रह्मविद्याग्रहणार्थं पुनरपि शरीरशोषणादिलक्षणतपसा, योषित्स्मरणकीर्तनकेलिप्रेक्षणगुह्यभाषणसंकल्पाध्य- वसायक्रियानिर्वृतिलक्षणाष्टविधमैथुनवर्जनरूपब्रह्मचर्येण आस्तिक्य- बुद्धिलक्षणया श्रद्धया युक्तास्सन्तः1 संवत्सरमात्रं वासं करिष्यथ; वासं कुर्वन्तु इति यावत् । ततः स्वेच्छानुरोधेन प्रष्टव्यान् अर्थान् पृच्छत । यदि तानर्थान् वयं ज्ञास्यामः तदा वंचन2 मन्तरेण सर्वं वक्ष्यामः । यद्यस्मासु ज्ञातृत्व3 निश्चयाभावेन संवत्सरब्रह्मचर्यतप आदौ बहुक्लेशसाध्ये प्रवृत्तिर्न युष्मभ्यं रोचते, तदा सुखेन गन्तव्यम् इति भावः । \"ततश्च गुरोर्ज्ञातृत्वपरीक्षामन्तरेणैव शुश्रूषा1 कार्या इत्ययमर्थः शिक्षितो भवति\" । तथा गुरोरपि शिष्यसङ्ग्रहे नातीवाऽऽदरः कर्तव्य इत्यर्थश्च4 सूचितः ।।"
                            }
                        ]
                    },
                    {
                        "verse_number": 3,
                        "original_text": "\"अथकबन्धी कात्यायन उपेत्य पप्रच्छ, भगवन्! कुतो ह वा इमाः प्रजाः\" प्रजायन्ते इति ।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - अथ कबन्धी इति । संवत्सरवासानन्तरम् अन्यैरनुज्ञातः कबन्धी पिप्पलादस्य समीपं\" यथाविधि उपगम्य पप्रच्छ । किमिति? भगवन्! कुतो ह वा इति स्पष्टोऽर्थः ।।"
                            }
                        ]
                    },
                    {
                        "verse_number": 4,
                        "original_text": "तस्मै स होवाच । प्रजाकामो ह वै प्रजापतिः स तपोऽतप्यत । स तपस्तप्त्वा स मिथुनमुत्पादयते रयिं च प्राणं चेति । एतौ मे बहुधा प्रजाः करिष्यत इति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - तस्मै स होवाच - एवं पृष्टवते कबन्धिने पिप्पलाद उवाच । प्रजाकामो ह वै इति\" । अत्र प्रजापतिशब्दो ब्रह्मपरः, अस्य कारणवाक्यत्वात् । व्यासार्यैः सर्वव्याख्यानाधिकरणे अत्रत्यप्रजापतिशब्दस्य ब्रह्मपरत्वस्य समर्थितत्वात् । सः - प्रसिद्धः प्रजापतिः - परमात्मा प्रजासृष्टिकामनया स्रष्टव्यालोचनरूपं तपः अतप्यत - कृतवान् । स तपस्तप्त्वेति । एवं स्रष्टव्यं पर्यालोच्य, रयिप्राणशब्दितप्रकृतिपुरुषाख्यं मिथुनमुत्पादितवान् इत्यर्थः । केनाभिप्रायेण इत्यत आह - एतौ मे इति । प्रजाकामस्य ममैतौ रयिप्राणौ अनेकप्रकारान् प्राणिन उत्पादयिष्यत इत्यभिप्रायेणेत्यर्थः ।।"
                            }
                        ]
                    },
                    {
                        "verse_number": 5,
                        "original_text": "आदित्यो ह वै प्राणो रयिरेव चन्द्रमाः । रयिर्वा1 एतत्सर्वं यन्मूर्तं चामूर्तं च । तस्मान्मूर्तिरेव रयिः ।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - रयिप्राणशब्दार्थमाह - आदित्यो ह वै इति । आदत्त इत्यादित्यः - भोक्ता । स एव\" प्राण इत्यर्थः । तस्य प्राणशब्दितत्वे हेतुः समनन्तरमेव वक्ष्यते । रयिरेव चन्द्रमा इत्यस्याभिप्रेतार्थमाह - रयिर्वा इति । मूर्तशब्देन पृथिव्यप्तेजांसि उच्यन्ते । अमूर्तशब्देन वाय्वन्तरिक्षे उच्येते । सर्वमपि भूतजातं रयिः - अन्नम्, भोग्यमित्यर्थः । तस्मात् मूर्ति शब्दितं पांचभौतिकं शरीरं सर्वं भोग्यमेव इत्यर्थः ।।"
                            }
                        ]
                    },
                    {
                        "verse_number": 6,
                        "original_text": "अथाऽऽदित्यः उदयन् यत् प्राचीं दिशं प्रविशति तेन प्राच्यान् प्राणान् रश्मिषु सन्निधत्ते । यत् दक्षिणं यत् प्रतीचीं यदुदीचीं यदधो यदूर्ध्वं यदन्तरा दिशः, यत्सर्वं प्रकाशयति, तेन सर्वान् प्राणान् रश्मिषु सन्निधत्ते ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - अथाऽऽदित्यः । रयिनिरूपणानन्तरमादित्यः वर्ण्यत इति शेषः । आदित्यशब्दितस्य\" भोक्तुः प्राणशब्दितत्वे हेतुरुच्यत इति यावत् । उदयन् यत् प्राचीं दिशं प्रविशति इति । अयं जीवः सुषुप्तिस्थानात् प्रबुध्यमान एव सन् प्राचीं दक्षिणां प्रतीचीम् उदीचीम् अधश्च ऊर्ध्वम् अन्तरादिशश्च सर्वं1 प्रकाशयन् तत्तद्दिग्वर्ति इन्द्रियाणि धर्मभूतज्ञानाख्यरश्मिद्वारा बिभर्ति । तस्मात् स एव2 सर्वप्राणशब्दितेन्द्रियनिर्वोढृत्वात् प्राण इत्यर्थः । प्राचीं दिशं प्रविशति - प्रकाशयति प्राच्यान् पदार्थान् उपलभत इति यावत् । तेन - तस्माद्धेतोः प्राच्यान् प्राणान् रश्मिषु सन्निधत्ते - पूर्वदिग्वर्तिपदार्थप्रकाशकान् चक्षुरादीन् प्राणान् धर्मभूतज्ञानाख्यरश्मिमुखेनाधितिष्ठति, प्रेरयति । धर्मभूतज्ञानेन तदधिष्ठातृत्व-लक्षणसंनिधानाभावे चक्षुरादिना करणेन रूपाद्युपलम्भो न स्यात् । चेतनानधिष्ठितस्य करणस्य कार्यासमर्थत्वात् इति भावः । यद्दक्षिणां यत्प्रतीचीम् इत्यादौ, यद्दक्षिणां प्रविशति तेन दक्षिणात्यान् प्राणान् रश्मिषु सन्निधत्ते, यत्प्रतीचीं प्रविशति तेन प्रतीच्यान् प्राणान् रश्मिषु सन्निधत्ते इत्यादि शेषः पूरणीयः । लाघवार्थं प्रतिपर्यायं तदनुक्तिः । अत्र प्रजाः सिसृक्षुः परमात्मा प्रकृतिं पुरुषं च ससर्जेति वक्तव्ये परोक्षरूपेण रयिप्राणशब्दाभ्यां तदभिलापः, रयिप्राणयोः चन्द्रादित्यशब्दाभ्यामभिलापश्च, परोक्षप्रिया इव हि देवाः (ऐ.उ. 1-3-14) इति रीत्या रहस्यार्थस्य1 स्फुटतरोपदेशानर्हत्वसूचनार्थः ।।"
                            }
                        ]
                    },
                    {
                        "verse_number": 7,
                        "original_text": "स एष वैश्वानरो विश्वरूप प्राणोऽग्निरुदयते। तदेतदृचाभ्युक्तम् ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - आदित्यो ह वै प्राण (प्र.उ. 1-5) इति प्राण1शब्दनिर्दिष्टस्य भोक्तृवर्गस्य\" उदयमानस्य परमात्मात्माकतामाह - स एष वैश्वानरो विश्वरूपः इति । यः प्राक् प्रस्तुतः प्रजापतिशब्दितो विश्वेषां नराणां नेतृत्वेन वैश्वानरशब्दवाच्यः, सर्वशरीरतया विश्वरूपशब्दितः, अग्रनेतृत्वादिगुणयोगेन अग्निशब्दितः सः एषः - प्राक् प्रजापतिशब्दनिर्दिष्टः परमात्मा आदित्यो ह वै प्राणः (प्र. उ. 1-5) इति प्राणशब्दितभोक्तृरूपः सन् उदयत इत्यर्थः । \"अयं च मन्त्रः वैश्वानराधिकरणे परमात्मपरतया सिद्धवत्कृत्य भगवता भाष्यकृता व्यवहृतः,\" अतः एवं व्याख्यातमिति द्रष्टव्यम् । तदेतदृचाऽभ्युक्तम् । तदेतत् ब्रह्माभिमुखीकृत्य ऋङ्मन्त्रेणोक्तम्1 ।"
                            }
                        ]
                    },
                    {
                        "verse_number": 8,
                        "original_text": "विश्वरूपं हरिणं जातवेदसं परायणं ज्योतिरेकं तपन्तम् । सहस्ररश्मिश्शतधा वर्तमानः प्राणः प्रजानामुदयत्येष सूर्यः ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - विश्वरूपं हरिणम् इति । विश्वरूपम् - सर्वशरीरम् । जातानि वेदांसि1 यस्मात्\" स जातवेदाः, प्रज्ञा च तस्मात् प्रसृता पुराणी (प्र.उ.4-18) इति सर्वज्ञानोत्पादकम्, परायणम् - परं प्राप्यम् ज्योतिः - सर्वप्रकाशकदीप्तिमन्तम् , एकम् - अद्वितीयम्, तपन्तम् - जाठराग्न्यादिरूपेण3 तपन्तम्, सन्तापयति स्वं देहमापादतलमस्तकम् (तै.ना. 99) । \"अहं वैश्वानरो भूत्वा प्राणिनां देहमाश्रितः\" \"प्राणापानसमायुक्तः पचाम्यन्नं चतुर्विधम् ।। (भ.गी. 15-14)\" इति श्रुतिस्मृतिभ्याम्, हरिणम् -हरिम् इत्यर्थः, हरिशब्दस्य नान्तत्वं छान्दसम् । वर्तमानः - अनुवर्तमानः - तद्विधेयतया तच्छरीरभूत इति यावत् । सहस्ररश्मिः - नानाविधविषयविषयक4ज्ञानवान्, प्रजानाम्5 - स्थावरजङ्गमात्मकानां प्राणानाम््, प्राणः - धारकः, सूर्यः - सूर्यवत्प्रकाशकः, एषः - जीवः, शतधा - देवमनुष्यादिनानाविधदेहात्माभिमानशालितया, उदयति - सुषुप्तिस्थानात् उदयते6, सर्गकाले उदयत इति वा अर्थः ।।"
                            }
                        ]
                    },
                    {
                        "verse_number": 9,
                        "original_text": "संवत्सरो वै प्रजापतिस्तस्यायने दक्षिणं चोत्तरं च तद्ये ह वै तदिष्टापूर्ते कृतमित्युपासते, ते चन्द्रमसमेव लोकमभिजयन्ते त एव पुनरावर्तन्ते । तस्मादेते ऋषयः प्रजाकामा दक्षिणं प्रतिपद्यन्ते । एष ह वै रयिर्यः पितृयाणः ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - एवं सूक्ष्मप्रकृतिजीवशरीरकस्य प्रजापतेः रयिप्राणशब्दित प्रकृतिपुरुषरूपभोग्यभोक्त्रात्मना\" विभागमुपवर्ण्य तस्यैव परमात्मनः अखण्डकालरूपेण स्थितस्य खण्डकालरूपेण विभागं प्रदर्शयिष्यन् चित्तावतरणाय वा उपासनार्थं वा संवत्सराख्यप्रजापतेः दक्षिणोत्तरायणात्मकं रयिप्राणरूपं विभागम्, तथा मासाख्यप्रजापतेः रयिप्राणशब्दितं कृष्णशुक्लपक्षात्माकं विभागम्, अहोरात्रात्मककालरूपप्रजापतेः रयि-प्राणात्मकं रात्र्यहरात्मकं विभागम्, तत्प्रसङ्गेन रयिशब्दार्थदक्षिणायनकृष्णपक्षरात्र्यपेक्षया प्राणशब्दार्थभूतोत्तरायण- शुक्लपक्षदिवसानाम् उत्कर्षं च वक्तुमारभते - संवत्सरो वै इति । तस्य - संवत्सराख्यकालरूपस्य प्रजापतेः दक्षिणोत्तरशब्दिते1 अयने - सूर्यगत्याधारभूते द्वे रूपे स्तः । तद्ये ह वै इत्यादिना । ह वा इति प्रसिद्धौ; स्मरणे वा । अयमर्थः - तत् - तत्र ये पुरुषाः, इष्टापूर्ते दत्तमिति तत् कर्मोपासत इत्यर्थः । य इमे ग्रामे इष्टापूर्ते दत्तमित्युपासते (छा.उ. 5-10-3) इति श्रुत्यन्तरैकार्थ्यात् । कृतशब्दो दत्तपरः । इष्टम् - यागादि, श्रौतम्, पूर्तम् - खातादि, इतिशब्दः प्रकारवचनः । यागदानवापीकूपादिकं कर्म येऽनुतिष्ठन्ति, ते चन्द्रमस्संबन्धिनं लोकम् अभिजायन्ते - अभिजयन्ति, प्राप्नुवन्ति । त एव पुनरावर्तन्ते । न त्वात्मोपासका उत्तरमार्गेण गता इत्यर्थः । \"तस्मादेते इति । तस्मात् हेतोः एते - कर्मठाः प्रजास्वर्गादिलक्षणक्षुद्रफलकामाः ऋषयः\" - क्षुद्रफलद्रष्टारः दक्षिणं पन्थानं पितृयाणशब्दितं प्रतिपद्यन्ते । एष एव1 पितृयाणः रयिः अन्नप्रधानो वैषयिकभोगात्मक इति यावत् । \"यद्यपि धूमो रात्रिस्तथा कृष्णः (भ.गी. 8-25) इत्यादिप्रमाणप्रतिपन्नः पुराणेषु दक्षिणमार्गनिर्दिष्टः\" धूमादिः चन्द्रान्तः पितृयाणोऽप्यन्यः । संवत्सरावयवभूतषण्मासात्मा दक्षिणायननिर्दिष्टोऽप्यन्यः । तथाऽपि दक्षिणायनशब्देन द्वयोरपि व्यवह्रियमाणत्वात् कालमार्गयोरेकीकृत्य व्यवहार उपपद्यत इति द्रष्टव्यम् ।।"
                            }
                        ]
                    },
                    {
                        "verse_number": 10,
                        "original_text": "अथोत्तरेण, तपसा ब्रह्मचर्येण श्रद्धया विद्ययाऽऽत्मानमन्विष्य आदित्यमभिजयन्ते । एतद्वै प्राणानामायतनम् एतदमृतमभयम्, एतत्परायणम्; एतस्मान्न पुनरावर्तन्त इत्येष निरोधः । तदेष श्लोकः ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - अथोत्तरेणेति । अथशब्दो वाक्यान्तरोपक्रमे । ये तावत्, किं प्रजया करिष्यामः\" (बृ.उ. 6-4-22) इति विरक्ता ऋषयः कायक्लेशादिलक्षणेन तपसा, स्त्रीसङ्गराहित्यलक्षणेन \"ब्रह्मचर्येण, आस्तिक्यबुद्धिलक्षणया श्रद्धया; प्रत्यगात्मविद्यया परमात्मानम् उपास्य\" अर्चिरादिना उत्तरेणायनेन1, आदित्याच्चन्द्रमसं, चन्द्रमसो विद्युतम्, तत्पुरुषोऽमानवः, स एनान् ब्रह्म गमयति (छां.उ. 4-15-5) इत्युक्तप्रकारेण ब्रह्मप्राप्तिद्वारभूतमादित्यम् अभिजयन्ते - प्राप्नुवन्तीत्यर्थः । अन्वेष्टव्यतया निर्दिष्टमात्मानं स्तुवन् तेषाम् अपुनरावृत्तिं दर्शयति - एतद्वै प्राणानामिति । आयतनशब्दापेक्षया एतत् इति नपुंसकलिङ्गनिर्देशः । प्राणानाम् - प्राणभृताम्, आयतनम् - आधारभूतम्, तद्यथा रथस्यारेषु नेमिरर्पिता नाभावरा अर्पिताः एवमेवैता भूतमात्राः प्रज्ञामात्रास्वर्पिताः, प्रज्ञामात्राः प्राणेऽर्पिताः (कौ.उ. 3-61) इति परमात्मनः सकलचेतनाधारत्वोक्तेः । एतत् परायणम् परं1 प्राप्यमित्यर्थः । एतस्मान्न पुनरावर्तन्ते, उपासका इति शेषः । उत्तरेण मार्गेण गताः, मामुपेत्य तु कौन्तेय पुनर्जन्म न विद्यते (भ.गी. 8-16) इत्युक्तरीत्या परमात्मानं प्राप्य न निवर्तन्त इत्यर्थः । एष निरोधः । एषः - प्रजाकामो वै प्रजापतिः (प्र.उ. 1-4) इति प्राक्प्रजापतिशब्दनिर्दिष्टः परमात्मा स्वं प्राप्तस्य पुनरावृत्तिनिरोधकारी । अतः तं परमात्मानं प्रजापतिशब्दितं प्राप्तस्य तदुपासकस्य अपुनरावत्तिः उपपद्यत इति भावः । अत्र, एष इत्येतच्छब्देन प्रजापतिपरामर्शात्, आत्मानमन्विष्य इत्यात्मशब्दोऽपि प्रजापतिपर एव । \"अत एवैतत्2 सर्वमभिप्रेत्य सर्वव्याख्यानाधिकरणे (1-4-8) व्यासार्यैः - तपसा ब्रह्मचर्येण\" श्रद्धया विद्ययाऽऽत्मानमन्विष्यादित्यमभिजयन्ते, एतस्मान्न पुनरावर्तन्ते इत् अर्चिरादिगत्या अपुनरावृत्तिप्रतिपादनात्, प्रजाकामो ह वै प्रजापतिः (प्र.उ. 1-4) इति प्रजापतिशब्दनिर्दिष्टः परं ब्रह्मेति प्रतिपादितमिति द्रष्टव्यम् । ततश्च प्रजापतिमुपासीनस्य अर्चिरादिगत्यप्रतिपादनात् कथं प्रजापतेः ब्रह्मत्वमिति शंका पराकृता । \"तदेष श्लोकः । तत् - तस्मिन् संवत्सरात्मनि प्रजापतौ वक्ष्यमाणः श्लोक इत्यर्थः ।।\""
                            }
                        ]
                    },
                    {
                        "verse_number": 11,
                        "original_text": "एकादशो मन्त्रः\n[परमात्मनः संवत्सररूपत्वम् ]\nपञ्चपादं पितरं द्वादशाकृतिं दिव आहुः परे अर्द्धे पुरीषिणम् ।\nअथेमे अन्य उ परे विचक्षणं सप्तचक्रे षडर आहुरर्पितमिति ॥ ११ ॥",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "प्र. - पञ्चपादं पितरम् इति । वत्सर - संवत्सर - परिवत्सरेडावत्सरानुवत्सररूपाः पञ्चपादा यस्य स पञ्चपादः; अथवा, हेमन्तशिशिरयोः एकीकरणात् षडृतवः पञ्चर्तवः सम्पद्यन्ते, ते पादा यस्य स पंचपादः तम्1। पितरम् - सर्वस्य जनकम्, द्वादशाकृतिम् - द्वादशमासा- कृतिम्, दिवः स्वर्गात्, परे - परस्मिन्, अर्धे - स्थाने, पुरीषिणम् - पुरीषशब्देन स्वर्णभूमिसन्निहितं ब्रह्माण्डगोलकावरणमुच्यते । तदस्य2 स्थानत्वेन अस्तीति पुरीषिणमाहुः इत्यन्वयः । अथेमे । अथशब्दः पक्षान्तरपरिग्रहे, उशब्दोऽवधारणे, परशब्दः उत्कृष्टवचनः । पूर्वोक्तेभ्योऽन्ये उत्कृष्टाः इमे - कालतत्त्वविदः आदित्यादिग्रहसप्तकलक्षणचक्रयुक्ते ऋतुलक्षणारषट्कयुक्ते संवत्सराख्ये रथे जगत्सर्वं विचक्षणम् - कुशलं निश्चलं यथा भवति तथा अर्पितम् इत्याहुः ।"
                            }
                        ]
                    },
                    {
                        "verse_number": 12,
                        "original_text": "द्वादशो मन्त्रः\n[परमात्मनः मासरूपत्वम् ]\nमासो वै प्रजापतिः । तस्य कृष्णपक्ष एव रयिः, शुक्लः प्राणः ।\nतस्मादेते ऋषयः शुक्ल इष्टिं कुर्वन्ति; इतर इतरस्मिन् ॥ १२ ॥",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "प्र. - यथा संवत्सरो रयिप्राणात्मना विभक्तः, एवं मासोऽपि विभक्त इति उपासनार्थं प्रदर्शयति - मासो वै प्रजापतिरिति । स्पष्टोऽर्थः ।\nतस्मादेते इति । यस्मात् शुक्लः पक्षः प्राणतयोत्कृष्टः, तस्मात् ऋषयः अतीन्द्रियार्थद्रष्टारः सर्वेऽपि शुक्लपक्ष एव शोभनानि कर्माणि कुर्वन्ति । इतरे - अनृषयः, अज्ञाः पुनः अप्राणतया असारभूते कृष्णपक्षे कुर्वन्ति इत्यर्थः ॥"
                            }
                        ]
                    },
                    {
                        "verse_number": 13,
                        "original_text": "त्रयोदशो मन्त्रः\n[परमात्मनः अहोरात्ररूपत्वम् ]\nअहोरात्रो वै प्रजापतिः, तस्याहरेव प्राणो रात्रिरेव रयिः । प्राणं वा एते प्रस्कन्दन्ति; ये दिवा रत्या संयुज्यन्ते । ब्रह्मचर्यमेव तत्, यद्रात्रौ रत्या संयुज्यन्ते ॥ १३ ॥",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "प्र. - अमुमेव विभागं अहोरात्रेऽप्युपासनाय दर्शयति1 - अहो रात्रो वै प्रजापतिः इति । स्पष्टोऽर्थः । प्राणं वा एते इति । यस्माद्धेतोः अह्नः प्राणरूपत्वम्, अत एव रत्या - रत्यर्थम् । प्रयोजनस्य हेतुत्वविवक्षया तृतीया । प्राणभूतेऽह्नि स्त्रीभिः ये संयुज्यन्ते, त एते प्राणमेव प्रस्कन्दन्ति - प्रकर्षेण शोषयन्ति; प्राणापचारात् प्राणमेव निघ्नन्ति इत्यर्थः ।\nननु तर्हि स्वयोषिद्गमनं गृहस्थैः न कार्यम् इत्याशंक्य रात्रौ कार्यमित्याह - ब्रह्मचर्यमेव तदिति । रत्यर्थं रात्रौ स्त्रीसंयोगः2 ब्रह्मचर्यमेव । मैथुनमेव न भवति इत्यर्थः । तन्न दोषाय इति यावत् ॥"
                            }
                        ]
                    },
                    {
                        "verse_number": 14,
                        "original_text": "चतुर्दशो मन्त्रः\n[परमात्मनः अन्नरूपत्वम्]\nअन्नं वै प्रजापतिः, ततो ह वै तद्रेतः, तस्मादिमाः प्रजाः प्रजायन्त इति ॥ १४ ॥",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "प्र. - ननु प्रकृतिपुरुषकालात्मकं ब्रह्म कथं प्रजानामुपादानम् इत्युच्यते; अन्नपरिणामभूतस्य रेतस एव प्रजोपादानत्वदर्शनादित्याशंक्याह - अन्नं वै प्रजापतिरिति । अन्नावस्थं तदुत्पन्नरेतोऽवस्थं च यतः प्रजापतिशब्दितं ब्रह्मैव, अतः प्रकृतिपुरुषसंवत्सरमासादिकालान्नरेतोवस्थारूपाद्ब्रह्मणः सर्वाः प्रजाः प्रजायन्त इति प्रजापतिशब्दितस्य ब्रह्मणः उपादानत्वमुपपद्यत इति भावः ॥"
                            }
                        ]
                    },
                    {
                        "verse_number": 15,
                        "original_text": "पञ्चदश-षोडशमन्त्रौ\n[उक्तसृष्टितत्त्वानुसारिषु अधिकारिभेदेन फलभेदः]\nतद्ये ह तत् प्रजापतिव्रतं चरन्ति, ते मिथुनम् उत्पादयन्ते । तेषामेवैष ब्रह्मलोकः । येषां तपो ब्रह्मचर्यम्, येषु सत्यं प्रतिष्ठितम् ॥ १५ ॥\nतेषामसौ विरजो ब्रह्मलोकः, न येषु जिह्ममनृतं न माया चेति ॥ १६ ॥\nइति प्रथमःप्रश्नः",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "प्र. - प्रसङ्गात्1 अमुमुक्षुनिन्दापूर्वकं मुमुक्षून् स्तौति - तद्ये ह वै प्रजापतिव्रतं चरन्ति इति । तस्मात् ये, अन्नं वै प्रजापतिः इति प्रजापतिशब्दितस्य अन्नस्य व्रतं भक्षणं\nव्रतत्वेनानुतिष्ठन्ति, ये अन्नभक्षणशीला ब्रह्मचर्यरहिताः, त एव प्रजा उत्पादयन्ते । एष ब्रह्मलोकः - पुत्र-पश्वादिलक्षणः कार्यभूतब्रह्मरूपः लोकः । तेषामेव न त्वात्मकामानामिति भावः2 ।\nयेषां तपो ब्रह्मचर्यम् इति । येषां कायशोषणाख्यं तपः, न भक्षणशीलता, मैथुनवर्जम्; येषु च सत्यवचनं प्रतिष्ठितम् - येषु च मनस्यन्यद्वचस्यन्यत् कर्मण्यन्यद्दुरात्मनाम् (हितो. मित्रलाभे - 102) इत्युक्त कौटिल्यलक्षणजिह्मत्वं नास्ति; भूताहितं3 असत्यवचनं नास्ति - तेषामसौ विरजो निर्दोषः ब्रह्मैव लोको ब्रह्मलोकः परब्रह्मरूपं फलम् इत्यर्थः । तथैव व्यासार्यैः सर्वव्याख्यानाधिकरणे विवृतत्वात् इति द्रष्टव्यम् । इति शब्दः प्रतिवचनसमाप्तौ ॥\n॥ इति प्रथमप्रश्नप्रकाशिका ॥"
                            }
                        ]
                    },
                    {
                        "verse_number": 16,
                        "original_text": "अथ हैनं भार्गवो वैदर्भिः पप्रच्छ । भगवन् कत्येव देवाः प्रजां विधारयन्ते; कतर एतत् प्रकाशयन्ते; कः पुनरेषां वरिष्ठः इति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - देहेन्द्रियमनःप्राणादिविलक्षणप्रत्यगात्मशोधनाय प्रश्नान् अवतारयति । उक्तं\" च व्यासार्यैः, उत्तरेषु खण्डेषु प्रत्यगात्मा विशोध्यते इति । अथ हैनम् इति । कबन्धिप्रश्नानन्तरं पिप्पलादं भार्गवो वैदर्भिः पृष्टवान् । किमिति - भगवन् ! इति । हे भगवन् ! किं संख्याकाः देवाः1 स्थावरजङ्गमात्मिकां प्रजां बिभ्रति । तेष्वेव देवेषु कतरे देवाः एतत् शरीरं तत्कार्यं2 प्रकाशयन्ते । कः पुनः एषां1 श्रेष्ठ इति ।।"
                            }
                        ]
                    },
                    {
                        "verse_number": 17,
                        "original_text": "तस्मै स होवाच आकाशो ह वा एष देवो वायुरग्निरापः पृथिवी वाङ्मनश्चक्षुः श्रोत्रञ्च । ते प्रकाश्याभिवदन्ति, वयमेतत् बाणमवष्टभ्य विधारयामः ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र - तस्मै स होवाच । स्पष्टोऽर्थः । मुख्यप्राणस्यैव धारकत्वप्रकाशकत्वश्रेष्ठत्वानि\" वक्तुम् आख्यायिकामाह - आकाशो ह वा इति । ह वा इति प्रसिद्ध्यतिशये । एषः प्रसिद्धः आकाशः । दीव्यति गच्छति इति देवः गमनशीलः । तादृशो वायुश्च । अग्निरापः पृथिवी वाक्छब्देन1 कर्मेन्द्रियाणि सर्वाणि उपलक्ष्यन्ते; चक्षुश्श्रोत्रशब्देन ज्ञानेन्द्रियाणि । ते प्रकाश्याभिवदन्ति इति । आकाशादयः सर्वे मिलित्वा पुरोवर्तिशरीरं प्रदर्श्य अभितः स्थित्वा वदन्तिस्म । किमिति - वयं बाणवत्सञ्चारशीलम् एतत् पुरोवर्ति शरीरमवलम्ब्य विधारयामः । अवकाशादि विविधकार्यक्षमतया धारयाम इत्यर्थः ।।"
                            }
                        ]
                    },
                    {
                        "verse_number": 18,
                        "original_text": "\"तान् वरिष्ठः प्राण उवाच । मा \"\"मोहमापद्यथाहमेवैतत् पञ्चधाऽऽत्मानं\" \"प्रविभज्यैतद्बाणमवष्टभ्य विधारयामि\"\" इति ।।\"",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - तान् वरिष्ठः प्राण उवाच । मुख्यः प्राण उवाच इत्यर्थः । किमिति - 'मा मोहमापद्यथ'\" इति । हे आकाशादयः! ईदृशीं विपरीतबुद्धिं मा गच्छत । अहमेव आत्मानं1 प्राणापानव्यानसमानोदानरूपेण पञ्चधा विभज्य धारयामि इति । एवं वदतो मुख्यप्राणस्य अयं भावः - हे आकाशादयः ! भवन्तः अवकाशादिप्रातिस्विककार्यक्षमाः2 । अहं तु भवतामपि कार्यनिमित्तत्वात् भवत्कार्यक्षमः । मयाऽक्रियमाणे जीवने तु भवत्सु न कोऽपि क्षमः इति ।।"
                            }
                        ]
                    },
                    {
                        "verse_number": 19,
                        "original_text": "ते अश्रद्दधाना बभूवुः सोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व एव उत्क्रामन्ते । तस्मिंश्च प्रतिष्ठमाने सर्व एव प्रतिष्ठन्ते । तद्यथा मक्षिका मधुकरराजानम् उत्क्रामन्तं सर्वा एवोत्क्रामन्ते । तस्मिंश्च प्रतिष्ठमाने सर्वा एव प्रतिष्ठन्ते एवं वाङ्मनश्चक्षुश्श्रोत्रं च । ते प्रीताः प्राणं स्तुन्वन्ति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - ते अश्रद्दधाना इति । ते - तद्वाक्ये विश्वासं न कृतवन्तः । ततः स प्राण एषां\" गर्वमवलोक्य अहंकारावेशादष्टोत्तरशतमर्मस्थानानामुपरि स्वसामर्थ्यं प्रकटयितुं स्वस्थानात् किञ्चित् उदचलदिव1, `इव' शब्दो अल्पार्थे । साक्षादुत्क्रमणे अप्रतिसमाधेयः शरीरविनाशः स्यादिति मत्वोत्क्रमणमिव कृतवान् इति भावः । तस्मिन्नुत्क्रामत्यथेतरे सर्व एवोत्क्रामन्ते । तस्मिन् मुख्यप्राणे उत्क्रामति इतरे सर्वे प्राणा उदक्रामन् - तस्मिंस्तु प्रतिष्ठमाने सर्व एव प्रतिष्ठन्ते । शरीरपातभीत्या पुनः प्रतिष्ठां प्राप्नुवति सति इतरेऽपि प्रतिष्ठिता इत्यर्थः । तत्र दृष्टान्तमाह - तद्यथा मक्षिका मधुकरराजानमुत्क्रामन्तं सर्वा एव उत्क्रामन्ते, तस्मिंस्तु प्रतिष्ठमाने सर्वा एव2 प्रतिष्ठन्ते एवं वाङ्मनश्चक्षुः श्रोत्रं च । यथा मधुकरमक्षिकाः तत्र श्रेष्ठां मक्षिकाम् उत्क्रामन्तीम् अनुत्क्रामन्ति; प्रतिष्ठितायां तस्यां स्वयं प्रतिष्ठिता भवन्ति - एवं वागाद्याः प्राणाः मुख्यप्राणानुविधायिनो भवन्ति3 इत्यर्थः । ते प्रीताः इति । मुख्यप्राणमाहात्म्यदर्शनप्रीता वागाद्याः प्राणा मुख्यप्राणं तुष्टुवुः इत्यर्थः । स्तौतेर्व्यत्ययात् श्नुः ।।"
                            }
                        ]
                    },
                    {
                        "verse_number": 20,
                        "original_text": "एषोऽग्निः तपत्येष सूर्य एष पर्जन्यो मघवान् एष वायुः एष पृथिवी रयिर्देवः सदसच्चामृतं च यत् ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - स्तुतिमेव आह - एषोऽग्निस्तपति इति । एषः - मुख्यप्राणोऽग्निरूपेण तपति ।\" एष - प्राण एव सूर्यः । सर्वेषां प्राणायत्तस्थितिकत्वात्, यदधीना यस्य सत्ता तत्तदित्येव गण्यते इति रीतिमनुसृत्य सामानाधिकरण्यव्यपदेशो द्रष्टव्यः1 रयिर्देवः - अब्भूतो2 देवः । चन्द्रमा इति यावत् सदसत्शब्दौ वर्तमानावर्तमानपरौ3 प्रत्यक्षाप्रत्यक्षपरौ वा स्थूलसूक्ष्मपरौ वा चेतनाचेतनपरौ वा । अमृतशब्दो मोक्षपरः; तस्यापि तदधीनत्वात् इति भावः ।।"
                            }
                        ]
                    },
                    {
                        "verse_number": 21,
                        "original_text": "अरा इव रथनाभौ प्राणे सर्वं प्रतिष्ठितम् । ऋचो यजूंषि सामानि यज्ञः क्षत्रं ब्रह्म च ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - अरा इव इति । चक्रस्य नाभिनेम्योरन्तरालवर्तीनि काष्ठानि अरशब्देन उच्यन्ते\" । चक्रमध्य1प्रदेशो नाभिशब्देन उच्यते । यथा अरा नाभावर्पिताः, एवमस्मिन् प्राणे सर्वं प्रतिष्ठितम् इत्यर्थः । सर्वशब्दार्थं स्पष्टयति - ऋचो यजूंषि इति । अत्र ब्रह्मक्षत्रशब्द2 स्थावरजङ्गमात्मकप्राणिमात्रोपलक्षकाः3 ।।"
                            }
                        ]
                    },
                    {
                        "verse_number": 22,
                        "original_text": "प्रजापतिश्चरसि गर्भे त्वमेव प्रतिजायसे । तुभ्यं प्राण! प्रजास्त्विमाः बलिं हरन्ति यः प्राणैः प्रतितिष्ठसि ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - एवम् एष इति अङ्गुल्या निर्दिश्य परस्परं दर्शयित्वा तद्गुणान् संकीर्त्य पश्चात्\" तमेव मुख्यप्राणमभिमुखीकृत्य स्तुवन्ति - प्रजापतिश्चरसि इति । त्वं प्रजानां रक्षकस्सन् प्राणादिवायुरूपेण गर्भे सञ्चरसि । तथा गर्भोत्पादकतया तत्पोषकतया च पितृरूप एव वर्तमानः1 त्वम् उत्पादकत्वप्रातिलोम्येन पुत्रादिरूपेण जायसे । हे प्राण! स्थावरजङ्गमात्मिका इमाः प्रजाः तुभ्यम्1 - त्वदर्थाः, त्वच्छेषभूताः । यतो बलिम् अन्नादिकं ते उपहरन्ति । यस्त्वं प्राणनादिव्यापारैः सर्वत्र प्राणिषु प्रतिष्ठितोऽसि इत्यर्थः ।।"
                            }
                        ]
                    },
                    {
                        "verse_number": 23,
                        "original_text": "देवनामसि वह्नितमः पितृणां प्रथमा स्वधा । ऋषीणां चरितं सत्यमथर्वाङ्गिरसामसि ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - देवानामसि इति । वह्नितमः - हविषां वाहकतमः । पितृणां इति । मुख्यपितृप्रीतिहेतुभूतस्त्वमेव\" इत्यर्थः । अथर्वाङ्गिरसाम् ऋषीणां सत्यम् - उत्कृष्टम्, चरितम् - नित्यनैमित्तिकादिलक्षणं कर्म च त्वमेव1 इत्यर्थः ।।"
                            }
                        ]
                    },
                    {
                        "verse_number": 24,
                        "original_text": "इन्द्रस्त्वं प्राण ! तेजसा रुद्रोऽसि परिरक्षिता । त्वमन्तरिक्षे चरसि सूर्यस्त्वं ज्योतिषां पतिः ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - इन्द्रस्त्वम् इति । हे प्राण ! त्वम् इन्द्रः - परमेश्वर इत्यर्थः । इदि\" परमैश्वर्ये (धा.पा. 63) इति हि धातुः । तेजसा - सर्वसंहरणसामर्थ्यलक्षणेन तेजसा त्वं रुद्रः - रोदनहेतुः, स्थितिकाले परिरक्षकश्च इत्यर्थः । त्वमन्तरिक्ष इति । ज्योतिषाम् - प्रकाशकानाम् पतिः - श्रेष्ठः सूर्यो भूत्वा अन्तरिक्षे चरसि ।।"
                            }
                        ]
                    },
                    {
                        "verse_number": 25,
                        "original_text": "यदा त्वमभिवर्षस्यथेमाः प्राण ते प्रजाः । आनन्दरूपास्तिष्ठन्ति कामायान्नं भविष्यतीति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "प्र. - यदा त्वमभिवर्षसीति । हे प्राण ! त्वम् यदा मेघरूपी अभितो वर्षसि, तदा ते - त्वदीया इमाः प्रजाः - आनन्दिन्यो भवन्ति । कस्य हेतोः? कामाय - अभिलषितार्थाय पर्याप्तम् अन्नं भविष्यति इति । तत् यदा सुवृष्टिः भवति, आनन्दिनः प्राणा भवन्ति अन्नं बहु भविष्यति इति (छां.उ. 7-10-1) इति छान्दोग्ये श्रवणात् इति द्रष्टव्यम् ।। प्रतितिष्ठते1 । केनोत्क्रमते । कथं बाह्यमभिधत्ते । कथमध्यात्ममिति ।।"
                            }
                        ]
                    },
                    {
                        "verse_number": 26,
                        "original_text": "व्रात्यस्त्वं प्राणैक ऋषिरत्ता विश्वस्य सत्पतिः । वयमाद्यस्य दातारः पिता त्वं मातरिश्व नः ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - व्रात्यस्त्वं प्राणेति । हे प्राण! संस्कारहीनो ब्राह्मणोऽपि त्वमेव । मुख्यो\" मन्त्रद्रष्टा ऋषिः अपि त्वमेव । विश्वस्य अत्ता - संहर्ता च त्वमेव । सताम् - साधूनां रक्षकोऽपि त्वमेव । वयम् - ते आद्यस्य - अदनीयस्य भोग्यस्य दातारः - करप्रदाः; किंकरा इति यावत् । हे मातरिश्वन्! त्वं नः पिता अिसि, पोषकोऽसि इत्यर्थः । `मातरिश्व नः' इत्यत्र नकारद्वित्वाश्रवणं छान्दसत्वात् द्रष्टव्यम् ।। 11 ।।"
                            }
                        ]
                    },
                    {
                        "verse_number": 27,
                        "original_text": "या ते तनूर्वाचि प्रतिष्ठिता या श्रोत्रे या च चक्षुषि । या च मनसि सन्तता शिवां तां कुरु मोत्क्रमीः ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - या ते तनूर्वाचि इति । वागादीन्द्रियेषु तत्तदिन्द्रियनियमनानुकूला\" या शक्तिः सततं प्रतिष्ठिता, तां शिवाम् - शोभनां कुरु उत्क्रमणेनाशिवां मा कुरु - उत्क्रमणं मा कार्षीः इत्यर्थः ।।"
                            }
                        ]
                    },
                    {
                        "verse_number": 28,
                        "original_text": "प्राणस्येदं वशे सर्वं त्रिदिवे यत्प्रतिष्ठितम् मातेव पुत्रान् रक्षस्व श्रीश्च प्रज्ञां च धेहि न इति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - प्राणस्येदंवशे सर्वम् इति । जगदिदं सर्वं प्राणस्य वशे वर्तते । वशः - इच्छा\" । तदधीनम् इति यावत् । यच्च त्रिदिवे - स्वर्गादिलोके प्रतिष्ठितम्, तदपि प्राणाधीनम् । तस्मात्, पुत्रान् मातेव अस्मान् रक्षस्व । अस्माकं1 स्वस्वकार्यनिष्पादनसामर्थ्यलक्षणः श्रियः, तदनुकूलप्रज्ञां च विधत्स्व ।। ।। इति द्वितीयप्रश्नप्रकाशिका ।।"
                            }
                        ]
                    },
                    {
                        "verse_number": 29,
                        "original_text": "अथ हैनं कौसल्यश्चाऽऽश्वलायनः पप्रच्छ । भगवन्! कुत एष प्राणो जायते । कथमायात्यस्मिन् शरीरे । आत्मानं वा प्रविभज्य कथं",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - अथ हैनं कौसल्यः इति । प्रतितिष्ठते - प्रतितिष्ठति इत्यर्थः । बाह्यमभिधत्ते\"\n- बाह्यरूपेण सन्निधत्ते इत्यर्थः । बाह्यमित्यस्य संनिधानक्रियाविशेषणत्वात् ।।"
                            }
                        ]
                    },
                    {
                        "verse_number": 30,
                        "original_text": "तस्मै स होवाच - अतिप्रश्नान् पृच्छसि ब्रह्मिष्ठोऽसीति तस्मात् तेऽहं ब्रवीमि ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - तस्मै स होवाच इति । अतिप्रश्नान् - प्रश्नमतिक्रम्य वर्तमानान् प्रश्नायोग्यान्\" रहस्यान् अर्थान् पृच्छसि । तस्मात् त्वं ब्रह्मिष्ठोऽसि । प्रायेण ब्रह्मवित् असि । न प्राकृत इति यावत् । अतः तेऽहं योग्यत्वात् ब्रवीमि ।।"
                            }
                        ]
                    },
                    {
                        "verse_number": 31,
                        "original_text": "आत्मन एष1 प्राणो जायते । यथैषा पुरुषे छायैतस्मिन् एतदाततं मनोकृतेनायात्यस्मिन् शरीरे ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - प्रथमस्य उत्तरमाह - आत्मन एवैष प्राणो इति । परमात्मन एवैष प्राणो जायत इत्यर्थः\" । एतस्माज्जायते प्राणो मनः सर्वेन्द्रियाणि च (मु. उ. 2-1-3) इति श्रुतेः, इति द्रष्टव्यम् । `कथमायाति अस्मिन् शरीरे' इत्यस्योत्तरमाह - यथैषा पुरुषे छाया इति । यथा पुरुषे गच्छति छायापि सहैव गच्छति - न हि छायागमने सामग्र्यन्तरमस्ति एवम् एतस्मिन् पुरुषे - जीवे, एतत् मनः । अकृतेन - अयत्नेन आततम् - अविनाभावेन संश्रितम् । एवमेव प्राणोऽपि अकृतेन अयत्नेन अस्मिन् शरीरे आयाति । मनःप्राणयोः पुरुषद्वारा1 शरीरे प्रवेश इति यावत् । पुरुषाविनाभूतत्वात् पुरुषेण सहैव प्राणस्य सम्बन्धः । अतः प्राणानां गमने मनस इव न2 पृथक्कारणमपेक्षितम् इति भावः ।।"
                            }
                        ]
                    },
                    {
                        "verse_number": 32,
                        "original_text": "यथा सम्राडेवाधिकृतान् विनियुङ्क्ते एतान् ग्रामानेतान् ग्रामान् अधितिष्ठस्वेति, एवमेवैष प्राणः इतरान् प्राणान् पृथग्पृथगेव सन्निधत्ते ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. -`आत्मानं वा प्रविभज्य कथं प्रतितिष्ठते' इति तृतीयस्योत्तरमाह - यथा सम्राडेति\" । यथा राजा कार्येष्वधिकृतान् स्वसेवकान्, `इमान् ग्रामान् अधितिष्ठ, इमान् ग्रामान् अधितिष्ठ' इति पृथग्पृथक्विनियुज्य तन्मुखेन तेषु ग्रामेषु यथा सन्निधत्ते, एवमेव एष मुख्यप्राणः इतरेषु प्राणेषु ग्रामस्थानीयेषु स्वांशभूतापानव्यानादिमुखेन सन्निधत्ते; अधितिष्ठति इति यावत् ।।"
                            }
                        ]
                    },
                    {
                        "verse_number": 33,
                        "original_text": "पायूपस्थे अपानम् । चक्षुश्श्रोत्रे मुखनासिकाभ्यां प्राणः स्वयं प्रतितिष्ठते1 । मध्ये तु समानः । एष ह्येतद्धुतमन्नं समं नयति । तस्मात् एतास्सप्तार्चिषोभवन्ति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - पायूपस्थेऽपानम् इति । तत्र - पायुश्च उपस्थं च पायूपस्थम्, तस्मिन् । अपानम्\" - मूत्रपुरीषापकर्षणं कुर्वन् प्रतितिष्ठति - प्रतिष्ठितो भवति; तदधिष्ठाता भवति इत्यर्थः । मुखनासिकाभ्याम् निर्गतो वायुः प्राणरूपः सन् चक्षुश्श्रोत्रे- चक्षुश्च श्रोत्रं च तस्मिन्, प्रतितिष्ठति - प्रतिष्ठितो भवति; तदधिष्ठाता भवति इत्यर्थः । मध्ये तु समानः सन् अवतिष्ठते । एष हि समानो हुतम् - भुक्तम् अन्नादिकं समं नयति सप्तधातुसाम्यं2 नयति । विभागं करोतीति यावत् । तस्मात् समानवायोर्हेतोः जाठराग्नेः सप्तज्वालाः `काली कराळी' इत्येवमाद्याः अर्चिषः प्रादुर्भवन्ति ।।"
                            }
                        ]
                    },
                    {
                        "verse_number": 34,
                        "original_text": "हृदि ह्येष आत्मा । अत्रैतदेकशतं नाडीनाम् । तासां शतं शतमेकैकस्यां द्वासप्ततिः द्वासप्ततिः प्रतिशाखानाडीसहस्राणि भवन्ति । आसु व्यानश्चरति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - हृदि ह्येष आत्मा इति । एषः - जीवात्मा, हृदि - हृदये, यत्र\" समानरूपेण प्राण आस्ते । तत्र, स्वयमपि वर्तते । अत्र - हृदये नाडीनाम् एकाधिकं शतं वर्तते । तासाम् - नाडीनां मध्ये एकैकस्या द्वासप्ततिः द्वासप्ततिः1 प्रभेदाः भवन्ति । एकैकं द्वासप्ततिप्रभेदं प्रतिशाखाभूतनाडीसहस्राणि शतं शतं भवन्ति । आसु व्यानश्चरति । तासु नाडीषु व्यानरूपः चरति इत्यर्थः ।।"
                            }
                        ]
                    },
                    {
                        "verse_number": 35,
                        "original_text": "अथैकयोर्ध्व उदानः पुण्येन पुण्यं लोकं नयति; पापेन पापम्; उभाभ्यामेव मनुष्यलोकम् ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - अथैकयोर्ध्व उदानः इति । अथ इति वाक्योपक्रमे । एकया - कयाचित् नाड्या, ऊर्ध्व\" मुख उदानः पुण्येन हेतुना पुण्यम् - स्वर्गादिलोकम्, पापेन हेतुना पापम् - नरकादिलोकम्, उभाभ्यामेव1 मनुष्यलोकं नयति इत्यर्थः2 । आत्मानं3 `प्रविभज्य कथं प्रातिष्ठत4 इति प्रश्नस्य, `यथा सम्राडि'त्यारभ्य5, `उभाभ्यामेव मनुष्यलोकम्' इत्येतदन्तं प्रतिवचनम् । तन्मध्ये `अथैकयोर्ध्व उदानः पुण्येन पुण्य6नयति' इत्यनेन, `केनोत्क्रमत' इति चतुर्थप्रश्नस्य उत्तरम् उक्तं भवति ।।"
                            }
                        ]
                    },
                    {
                        "verse_number": 36,
                        "original_text": "आदित्यो ह वै बाह्यः प्राण उदयति एष ह्येनं चाक्षुषं प्राणमनुगृह्णानः; पृथिव्यां या देवता, सैषा पुरुषस्यापानमवष्टभ्य । अन्तरा यदाकाशः स समानः । वायुर्व्यानः ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - `कथं बाह्यमभिधत्ते' इत्यस्य उत्तरमाह - आदित्यो ह वै बाह्यः इति । चाक्षुषं\" प्राणम् - चक्षुर्गोलकवर्तीन्द्रियम् आलोकाख्यासहकारिप्रदानेन अनुगृह्णानो बहिः आदित्यरूपेण उदेति । यद्यपि प्राणस्य आदित्यात्मकत्वं न सम्भवति; तयोर्भेदात् तथापि प्राणकलायाः सर्वत्र सत्त्वेन अभेदोपचाराद्वा उपासनार्थतया वा बाह्यानाम् आदित्यादीनां प्राणात्मकत्वोक्तिः इति द्रष्टव्यम् । पृथिव्यां या प्राणकलारूपा देवता, सा पुरुषस्य अपानवाय्वधिष्ठितपायूपस्थेन्द्रिये अनुगृह्णाना वर्तत इत्यर्थः । अन्तरा यदाकाशः स समान इति1 । आकाशाधिष्ठातृप्राणकलया आकाशस्य औपचारिकी अभेदोक्तिः द्रष्टव्या । एवमुत्तरत्रापि । प्राणापान2 स्थानमध्यवर्तितया हि समानो निर्दिष्टः । बाह्याकाशस्यापि, बाह्यप्राणरूपस्य आदित्यस्य बाह्यापानरूपपृथिव्याश्च मध्यवर्तितया समानत्त्वं युज्यत इति भावः । वायुर्व्यानः इति3 । बाह्यो वायुः त्वगिन्द्रियात् अनुग्रहतो व्यानरूपः ।।"
                            }
                        ]
                    },
                    {
                        "verse_number": 37,
                        "original_text": "तेजो ह वा उदानः । तस्मादुपशान्ततेजाः पुनर्भवमिन्द्रियैर्मनसि सम्पद्यमानैः।। 10 ।।\nयच्चित्तस्तेनैष प्राणमायाति । प्राणस्तेजसा युक्तः स ह्यात्मना यथासंकल्पितं लोकं नयति ।। 11 ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - तेजो ह वा उदानः इति बाह्यं तेजः, उन्नयनहेतुत्वात् उदान इत्यर्थः1। तस्मादिति\" । यस्माद्धेतोः तेजस एव उदानशब्दितोन्नयनहेतुत्वम्, तस्मादेव उपशान्ततेजाः - अपगतदेहौष्ण्यस्सन् एषः मुमूर्षुर्जीवः यच्चित्तः यस्मिंश्चित्तं यस्य स यच्चित्तः - यत्काम इति यावत् । यादृशमनुष्यदेवादिजन्मकामो भवति, तत्कामनावशेन पुनर्भवं - शब्दितां पुनरुत्पत्तिं प्राप्तुम्, वाङ्मनसि सम्पद्यते1 (छां.उ.6-8-6), वाङ्मनसि दर्शनाच्छब्दाच्च (ब्र.सू.4-2-1) इति श्रुतिसूत्र2 तद्भाष्योक्तरीत्या मनसा संश्लेषविशेषम् आपन्नैः वागादिभिः इन्द्रियैः3 सहितं प्राणं संमुमूर्षुः जीव आयाति । \"यद्यपि, इममात्मानमन्तकाले सर्वे प्राणा अभिसमायन्ति (बृ.उ.6-3-38) इति मुख्यामुख्यप्राणानां\" जीवोपगम एव श्रूयते; न तु जीवस्य प्राणोपगमः । सूत्रितं च, सोऽध्यक्षे तदुपगमादिभ्यः (ब्र.सू.4-2-4) इति । तदर्थस्तु तदधिकरणभाष्ये उक्तः । तत्र हि - यथा वाङ्मनसि सम्पद्यते, मनः प्राणे (छां.उ.6-8-6) इति वचनानुरोधेन मनःप्राणयोरेव वाङ्मनसयोः सम्पत्तिः । तथा, प्राणस्तेजसि (छां.उ.6-8-6) इति वचनात् तेजस्येव प्राणः सम्पद्यत इति प्राप्ते - \"उच्यते - सोऽध्यक्षे इति । स प्राणः अध्यक्षे करणाधिपे जीवे सम्पद्यते । कुतः? तदुपगमादिभ्यः\" । प्राणस्य जीवोपगमः । तावत् श्रूयते । एवमेमात्मानमन्तकाले सर्वे प्राणाः अभिसमायन्ति (बृ.उ.6-3-38) इति । तथा जीवेन सह प्राणस्योत्क्रान्तिः श्रूयते, तमुत्क्रान्तं प्राणोऽनूत्क्रामति; प्राणमनूत्क्रामन्तं सर्वे प्राणा अनूत्क्रामन्ति (बृ.उ.6-4-2) इति4 । प्रतिष्ठा च जीवेन सह श्रूयते - कस्मिन्नुत्क्रान्ते उत्क्रान्तो भविष्यामि । कस्मिन् वा प्रतिष्ठिते प्रतिष्ठास्यामि (प्र.उ.6-3) इति एवं जीवेन संयुज्य तेन सह तेजःसम्पत्तिः इह प्राणः तेजसि (छां.उ.6-8-6) इत्युच्यते । ततश्च प्राणो जीवेन संयुज्यैव तेजसि सम्बध्यते । यथा5 यमुनाया गङ्गया संयुज्य सागरगमनेऽपि, यमुना सागरं गच्छति इति वचो न विरुध्यते, तद्वत् इति भाषितम् - तथापि अस्य6 प्राणप्रशंसापरत्वात् जीवस्य प्राणोपगमोक्तिः उपपद्यत इति द्रष्टव्यम् । \"प्राणस्तेजसेति । अनन्तरं प्राणस्तेजसि, तेजः परस्यां देवतायाम् (छां.उ.6-8-6) इति\" रीत्या1 तेजसा - परमात्मना च संयुक्तः प्राणः - तत्तज्जीवात्मसंकल्पानुसारेण तं तं लोकम् म्रियमाणं नयति । ततश्च तेजसा सहितस्यैव प्राणस्य उन्नयनहेतुत्वात् तेजसोऽपि उन्नयनहेतुत्वेन उदानत्वं युक्तम् इति भावः । यद्यपि प्राणस्तेजसि (छां.उ.6-8-6) इत्यत्र तेजःशब्देन सर्वाणि भूतानि उच्यन्ते, न तेजोमात्रमिति भूतेषु तच्छ्रुतेः (ब्र.सू.4-2-5), नैकस्मिन् दर्शयतो हि (ब्र.सू.4-2-6) इति सूत्रभाष्ययोः प्रतिपादितम् । तथाऽपि, भूतान्तरसंसृष्टमेव तेजः तेजश्शब्देन अभिधीयते इति भाष्योक्तेः तेजसः प्राधान्यात् तदुक्तिः उपपद्यत इति द्रष्टव्यम् ।"
                            }
                        ]
                    },
                    {
                        "verse_number": 38,
                        "original_text": "य एवं विद्वान् प्राणं वेद, न हास्य प्रजा हीयते; अमृतो भवति । तदेष श्लोकः ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - य एवं विद्वान् इति । एवमुत्पत्त्यागमनप्रतिष्ठादिप्रकारेण प्राणं य उपास्ते,\" तत्र पुत्रपौत्रादिलक्षणप्रजाहानिः न भवति । परिशुद्धप्रत्यगात्मस्वरूपप्रतिपत्तिमुखेन ब्रह्मोपासनप्रीति1 द्वारा मोक्षहेतुश्च भवति इति द्रष्टव्यम् । तदेष श्लोकः2 । तत् - प्राणवेदनमधिकृत्य प्रवृत्तः अयं श्लोकः इत्यर्थः ।।"
                            }
                        ]
                    },
                    {
                        "verse_number": 39,
                        "original_text": "उत्पत्तिमायतिं स्थानं विभुत्वं चैव पंचधा । \"अध्यात्मं चैव प्राणस्य विज्ञायामृतमश्नुते । विज्ञायामृतमश्नुत इति । \"",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - उत्पत्तिमायतिम् इति । उत्पत्तिम् - प्राणस्य परमात्मन उत्पत्तिम्, मनसा सह\" आगमनम् अस्मिन् शरीरे, पायूपस्थादिस्थानेषु स्थितिम्, `यथा सम्राडेवाधिकृतान्' इत्युक्तं स्वाम्यलक्षणं विभुत्वम्, अध्यात्मम् - प्राणादिरूपेण पंचधा स्थितिम्, च शब्दसमुच्चितम् आदित्यादिरूपेण पंचधा बाह्यमवस्थानं च विज्ञाय, अमृतम् मोक्षम् अश्नुते - प्राप्नोति । द्विर्वचनं प्रतिवचनसमाप्तिद्योतनार्थम् ।। ।। इति तृतीयप्रश्नप्रकाशिका ।।"
                            }
                        ]
                    },
                    {
                        "verse_number": 40,
                        "original_text": "अथ हैनं सौर्यायणी गार्ग्यः पप्रच्छ । भगवन् ! एतस्मिन् पुरुषे कानि स्वपन्ति । कान्यस्मिन् जाग्रति । कतर एषः स्वप्नान् पश्यति । कस्यैतत् सुखं भवति1 । कस्मिन्नु सर्वे सम्प्रतिष्ठिता भवन्ति इति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "प्र. - अथ हैनं सौर्यायणी इति स्पष्टोऽर्थः । भगवन् ! एतस्मिन् पुरुषे कानि स्वपन्ति\" । पुरुषे सुप्ते सति इति शेषः । शिष्टं स्पष्टम् । कान्यस्मिन् जाग्रति? अत्रापि, सुप्ते सति इति शेषः । एषः द्योतनादिगुणयोगात्, देवः - जीवः, कतरः - कीदृशः सन् स्वप्नान् रथादीन् पश्यति1 । कस्य एतत्सुखं भवति ? कस्य हेतोः एतद्वैषयिकं सुखम् इत्यर्थः ।।"
                            }
                        ]
                    },
                    {
                        "verse_number": 41,
                        "original_text": "तस्मै स होवाच - यथा गार्ग्य ! मरीचयोऽर्कस्यास्तं गच्छतः सर्वा एतस्मिन् तेजोमण्डले एकी भवन्ति । ताः पुनरुदयतः प्रचरन्ति - एवं ह वै तत् सर्वं परे देवे मनस्येकीभवति । तेन तर्ह्येष पुरुषो न शृणोति, न पश्यति, न जिघ्रति, न रसयते, न स्पृशते, नाभिवदते, नादत्ते, नानन्दयते, न विसृजते, नेयायते; स्वपिति इति आचक्षते ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - तस्मै स होवाच इति । यथा सायंकालेऽस्तं गच्छतः सूर्यस्य किरणाः नानादिक्षु\" प्रसरणं विना आदित्यमण्डले एकीभवन्ति; पुनश्च उद्यतः सूर्यस्य किरणाः नानादिक्षु प्रसरन्तः प्रकाशका भवन्ति । एवम् एतत्सर्वम् इन्द्रियजातम् परे - इतरेभ्य उत्कृष्टे देवे - द्योतनादिगुणयुक्ते मनस्येकीभवति; स्वस्वव्यापाराभिमुख्यविरोधिसंश्लेषविशेषयुक्तं भवति इत्यर्थः । तेन - श्रोत्रादीन्द्रियाणाम् उपरतत्त्वेन इत्यर्थः1 । आनन्दः उपस्थेन्द्रियकार्यम् । \"विसर्गः1 अपानकार्यम् । नेयायते - न गच्छति इत्यर्थः । स्वपितीत्याचक्षत इत्यन्तेन2\" कानि स्वपन्ति? इति प्रश्नस्य बाह्यज्ञानेन्द्रियकर्मेन्द्रियादिः स्वपत इत्युक्तम्3 । प्रत्येकम् एकत्वाभिप्रायेण स्वपिति इत्येकवचनम्4।।"
                            }
                        ]
                    },
                    {
                        "verse_number": 42,
                        "original_text": "प्राणाग्नय एव एतस्मिन् पुरे जाग्रति । गार्हपत्यो ह वा एषोऽपानः व्यानोऽन्वाहार्यपचनः यत् गार्हपत्यात् प्रणीयते, प्रणयनादाहवनीयः प्राणः ।। 3 ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - कान्यस्मिन् जाग्रति इत्यस्य उत्तरमाह - प्राणाग्नयः इति । प्राणापानादिरूपाः\" अग्नय एवैतस्मिन् पुरशब्दनिर्दिष्टे शरीरे जागरणं1 कुर्वन्ति इत्यर्थः । स्वापदशायां जाग्रत्सु प्राणादिपंचकोच्छ्वासनिश्वासमनोरूपेषु उपासनार्थं अग्निहोत्र2सम्पत्तिं दिदर्शयिषुः -तत्र व्याप्रियमाणं मन एव यजमानः, अपानो मूलाधारस्थतया गार्हपत्यः, तन्निहितो3 व्यानश्चा4न्वाहार्यपचनशब्दितो दक्षिणाग्निः, अपानवायुमूलकः प्राणो गार्हपत्यात्प्रणीयमानाहवनीयतुल्यतया आहवनीयः, तदाधारकौ उच्छ्वासनिश्वासौ द्वे आहवनीये (तै.ब्रा. 2-1-3) इति निर्दिष्टाहुतिद्वयम्, उच्छ््वासनिश्वासहेतुभूतः समानो वायुः आहुती समं नयति इति निर्देशयोग्याध्वर्युः, उदानवायुस्तु यजमानस्य लोकान्तरोन्नयनहेतुत्वात् उदानः इति अग्निहोत्राहुत्यवयवभूतान् यजमानाग्नित्रयाहुतिद्वयाध्वर्युकर्मफलभूतान् अष्टावपि1 पदार्थान् प्राणादिपंचकोच्छ््वासनिश्वासमनोरूपेष्वष्टासु2 दर्शयति - गार्हपत्यो ह वा इति । अत्र यद्यपि जीवस्यैव, एवमेवेमाः सर्वाः प्रजा अहरहर्गच्छन्त्यः एतं ब्रह्मलोकं न विन्दन्ति (छां.उ. 8-3-2) इति ब्रह्मगमनं श्रूयते; न मनसः - तथाऽपि मनसः पुरीतद््गमनश्रवणात् तद्गतब्रह्मगमयितृत्वोक्तिः उपपद्यत इति द्रष्टव्यम् ।।"
                            }
                        ]
                    },
                    {
                        "verse_number": 43,
                        "original_text": "यदुच्छ्वासनिश्वासौ एतावाहुती समं नयति इति समानः । मनो ह वाव यजमानः । इष्यफलमेव उदानः । स एवं यजमानमहरहर्ब्रह्म गमयति ।। 4 ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - कान्यस्मिन् जाग्रति इत्यस्य उत्तरमाह - प्राणाग्नयः इति । प्राणापानादिरूपाः\" अग्नय एवैतस्मिन् पुरशब्दनिर्दिष्टे शरीरे जागरणं1 कुर्वन्ति इत्यर्थः । स्वापदशायां जाग्रत्सु प्राणादिपंचकोच्छ्वासनिश्वासमनोरूपेषु उपासनार्थं अग्निहोत्र2सम्पत्तिं दिदर्शयिषुः -तत्र व्याप्रियमाणं मन एव यजमानः, अपानो मूलाधारस्थतया गार्हपत्यः, तन्निहितो3 व्यानश्चा4न्वाहार्यपचनशब्दितो दक्षिणाग्निः, अपानवायुमूलकः प्राणो गार्हपत्यात्प्रणीयमानाहवनीयतुल्यतया आहवनीयः, तदाधारकौ उच्छ्वासनिश्वासौ द्वे आहवनीये (तै.ब्रा. 2-1-3) इति निर्दिष्टाहुतिद्वयम्, उच्छ््वासनिश्वासहेतुभूतः समानो वायुः आहुती समं नयति इति निर्देशयोग्याध्वर्युः, उदानवायुस्तु यजमानस्य लोकान्तरोन्नयनहेतुत्वात् उदानः इति अग्निहोत्राहुत्यवयवभूतान् यजमानाग्नित्रयाहुतिद्वयाध्वर्युकर्मफलभूतान् अष्टावपि1 पदार्थान् प्राणादिपंचकोच्छ््वासनिश्वासमनोरूपेष्वष्टासु2 दर्शयति - गार्हपत्यो ह वा इति । अत्र यद्यपि जीवस्यैव, एवमेवेमाः सर्वाः प्रजा अहरहर्गच्छन्त्यः एतं ब्रह्मलोकं न विन्दन्ति (छां.उ. 8-3-2) इति ब्रह्मगमनं श्रूयते; न मनसः - तथाऽपि मनसः पुरीतद््गमनश्रवणात् तद्गतब्रह्मगमयितृत्वोक्तिः उपपद्यत इति द्रष्टव्यम् ।।"
                            }
                        ]
                    },
                    {
                        "verse_number": 44,
                        "original_text": "अत्रैष देवः स्वप्ने महिमानमनुभवति । यद्दृष्टं दृष्टमनुपश्यति, श्रुतं श्रुतमेवार्थमनुशृणोति, देशदिगन्तरैश्च प्रत्युनुभूतं पुनः पुनः प्रत्यनुभवति, दृष्टं चादृष्टं च श्रुतं चाश्रुतं च अनुभूतं चाननुभूतं च सच्चासच्च सर्वं पश्यति; सर्वः पश्यति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - कतर एष देवः स्वप्नान् पश्यति इत्यस्य उत्तरमाह - अत्रैष देवः इति। अत्र - अस्मिन्\" अवसरे एष देवः - जीवः, स्वप्ने - करितुरगादिलक्षणं महिमानमनुभवति - पश्यति । जागरे प्राक् यद्दृष्टम्, तमेवार्थमनुपश्यति । अनु - पश्चात्, पश्यति - अनुभवति । दृष्टं दृष्टं भूयो दृष्टम् इत्यर्थः । श्रुतमेवार्थमनुशृणोति। देशान्तरेषु1 प्रत्यहमनुभूतमर्थं पुनः पुनः अनुभवति । दृष्टं श्रुतमेव अनुभवति इति अयमपि नियमो नास्ति; कदाचित् पूर्वानुभूतमपि शरीर2च्छेदनादिकम् अनुभवति । विद्यमानं च अनुभवति; अविद्यमानं च अनुभवति । सर्वः पश्यति - सर्वः सन् पश्यति । द्रष्टा, श्रोता, घ्राता, गन्ता वक्ता च इत्यादिसर्वरूपःसन्् पश्यति इत्यर्थः । तदानीं जागरीयबाह्यज्ञानकर्मेन्द्रियाणाम् उपरतव्यापारत्वेऽपि स्वाप्निकैः ईश्वरसृष्टैः शरीरेन्द्रियैः द्रष्टृत्वादिमान् सन् अनुभवति इति भावः ।।"
                            }
                        ]
                    },
                    {
                        "verse_number": 45,
                        "original_text": "स यदा तेजसाऽभिभूतो भवति, अत्रैष देवः स्वप्नान्न पश्यति । अथ तदेतस्मिन् शरीरे एतत् सुखं भवति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - एतस्मिन्नन्तरे, सता सोम्य तदा सम्पन्नो भवति (छां.उ.6-8-1) तेजसा हि तदा सम्पन्नो\" भवति (छां.उ.8-6-3) इति श्रुत्युक्तरीत्या परप्रकाशकतया तेजः शब्दितेन परमात्मना अभिभूतो भवति - सम्पन्नो भवति - सम्परिष्वक्तो भवति इति यावत् । तदा स्वाप्नान् पदार्थान् न पश्यति इत्यर्थः । ततश्च कतर एष 1 स्वप्नान् पश्यति प्रश्नस्य ब्रह्मसम्पत्तिविरहदशायां मनोमात्रपरिशेषसमये स्वाप्नान् पदार्थान् पश्यतीति उक्तं भवति ।। \"कस्यैतत्सुखं भवति इत्यस्य उत्तरमाह - अथ तदेतस्मिन् इति । यत््2 सुखं भवति, तत्\" एतस्मिन् शरीरे सत्येव भवति इत्यर्थः । शरीरमेव वैषयिकसुखहेतुरित्युक्तं भवति, अशरीरं वाव सन्तं न प्रियाप्रिये स्पृशतः (छां.उ. 8-12-1) इति श्रुतेः इति द्रष्टव्यम् ।।"
                            }
                        ]
                    },
                    {
                        "verse_number": 46,
                        "original_text": "स यथा सोम्य वयांसि वासोवृक्ष सम्प्रतिष्ठन्ते, एवं ह वै तत्सर्वं पर आत्मनि सम्प्रतिष्ठते ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - कस्मिन् सर्वे प्रतिष्ठिता भवन्ति इत्यस्य उत्तरमाह - स यथा सोम्य इति । वयांसि\" - पक्षिणः वासोवृक्षम् - निवासवृक्षं प्रति सम्प्रतिष्ठन्ते । सः दृष्टान्तो यथा, एवं परमात्मनि सर्वं प्रतिष्ठितं भवति इत्यर्थः ।।"
                            }
                        ]
                    },
                    {
                        "verse_number": 47,
                        "original_text": "पृथिवी च पृथिवीमात्रा च आपश्चापोमात्रा च तेजश्च तेजोमात्रा च वायुश्च वायुमात्रा च आकाशश्चाकाशमात्रा च चक्षुश्च द्रष्टव्यं च श्रोत्रं च श्रोतव्यं च घ्राणं च घ्रातव्यं च रसश्च रसयितव्यम् च त्वक् च स्पर्शयितव्यं च वाक् च वक्तव्यं च हस्तौ च आदातव्यं च उपस्थश्चाऽऽनन्दयितव्यं च पायुश्च विसर्जयितव्यं च पादौ च गन्तव्यं च अहंकारश्चाहंकर्तव्यं च चित्तं च चेतयितव्यं च तेजश्च विद्योतयितव्यं च प्राणश्च विधारयितव्यं च ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - सर्वशब्दार्थ प्रपंचयति - पृथिवी च इत्यादिना । अत्र पृथिवीमात्राशब्देन पुराणेषु\" गन्धतन्मात्रशब्दाभिलप्या पृथिवीपूर्वावस्था उच्यते । एवमुत्तरेष्वपि मात्राशब्देषु द्रष्टव्यम् ।।"
                            }
                        ]
                    },
                    {
                        "verse_number": 48,
                        "original_text": "एष हि द्रष्टा स्प्रष्टा श्रोता घ्राता रसयिता मन्ता बोद्धा कर्ता विज्ञानात्मा पुरुषः। स परेऽक्षरे आत्मनि सम्प्रतिष्ठते ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - एष हि द्रष्टा इत्यादि । चेतनाचेतनरूपः - कर्तृकरणकर्मरूपः\" सर्वोऽपि प्रपञ्चः तदाश्रित इति भावः । अत्र बोद्धा कर्ता विज्ञानात्मेति निर्देशात् आत्मनो ज्ञातृत्वमेव, न ज्ञानरूपत्वम् इति वदन्तः तार्किकाः ज्ञानत्वमेव न ज्ञातृत्वम् इति वदन्तो मृषावादिनश्च निरस्ता भवन्ति ।।"
                            }
                        ]
                    },
                    {
                        "verse_number": 49,
                        "original_text": "परमेवाक्षरं प्रतिपद्यते स यो ह वै तदच्छायमशरीरमलोहितं शुभ्रमक्षरं वेदयते यस्तु सोम्य ! सर्वज्ञस्सर्वो भवति । तदेष श्लोकः ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - स यो ह वै तत् इति । छायाशब्देन ज्ञानसंकोचकं कर्मोच्यते । अच्छायम् - अपापम्\" इत्यर्थः । अत एव अशरीरम् अलोहितम् - रूपादिशून्यम्, शुभ्रम् - स्वप्रकाशम्, अक्षरम् - क्षरणशून्यम् परमात्मानम्, वेदयते - जानाति, सः हे सोम्य ! प्रियदर्शन ! परमेवाक्षरं ब्रह्म वासुदेवं प्रतिपद्य सर्वज्ञो भवति सर्वी भवति - सर्वकामयुक्तो भवति । तदेष श्लोकः । तत् - ब्रह्माभिमुखीकृत्य एषः - वक्ष्यमाणः, श्लोकः ।।"
                            }
                        ]
                    },
                    {
                        "verse_number": 50,
                        "original_text": "ज्ञानात्मा सह देवैश्च सर्वैः प्राणा भूतानि सम्प्रतिष्ठन्ति यत्र । शुभ्रमक्षरं वेदयते यस्तु सोम्य स सर्वज्ञः सर्वमेवाऽऽविवेशेति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - विज्ञानात्मा इति । सर्वैः देवैः - वागादीन्द्रियैस्सह मुख्यप्राणाः, भूतानि\" - महाभूतानि च जीवात्मा च यत्र प्रतितिष्ठन्ति, तादृशम्, शुभ्रम् - स्वप्रकाशम्1, अक्षरम् - निर्विकारं परमात्मानं यो जानाति, स सर्वज्ञः सर्वमपि कामजातम्, आविवेश - आविशति । सर्वेषु लोकेषु कामचारो भवति (छां.उ.7-25-2) इति श्रुत्युक्तरीत्या काम्यमानसर्वलोकसंचारी भवति इत्यर्थः ।। इति चतुर्थप्रश्नप्रकाशिका"
                            }
                        ]
                    },
                    {
                        "verse_number": 51,
                        "original_text": "अथ हैनं शैब्यः सत्यकामः पप्रच्छ । स यो ह वै तद्भगवन् मनुष्येषु प्रायणान्तमोंकारमभिध्यायीत, कतमं वाव स तेन लोकं जयतीति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - अथ हैनं शैब्यः इत्यादि । ह वै इति प्रसिद्ध्यतिशये । स इति। अधिकारिसामान्यपरम्\" । पूजार्ह1 ! यः अधिकारी मनुष्याणां मध्ये मरणान्तमोंकारम् अभिध्यायति, स कतमं लोकम् - तेन ओंकारेण प्राप्नोति इत्यर्थः । वाव शब्दोऽवधारणे, प्रसिद्धौ वा ।।"
                            }
                        ]
                    },
                    {
                        "verse_number": 52,
                        "original_text": "तस्मै स होवाच एतद्वै सत्यकाम ! परं चापरं च ब्रह्म यदोंकारः तस्माद्विद्वान् एतेनैवायतनेन एकतरमन्वेति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - तस्मै स होवाच इति । स्पष्टोऽर्थः । हे सत्यकाम ! एतदेव, परं च अपरं च ब्रह्म\" । उभयवाचकम्् इत्यर्थः । वाच्यवाचकभावनिबन्धनं सामानाधिकरण्यम् । तथैव व्यासार्यैः ईक्षतिकर्माधिकरणे व्याख्यातत्वात् । किं तदित्यत्राह - यदोंकारः इति1 । तस्मादुपासकः । एतेनैव - ओंकाररूपेण मार्गेण एकतरम् - परम् अपरं वा ब्रह्म अन्वेति - उपास्त इत्यर्थः ।।"
                            }
                        ]
                    },
                    {
                        "verse_number": 53,
                        "original_text": "स यद्येकमात्रमभिध्यायीत स तेनैव संवेदितस्तूर्णमेव जगत्यामभिसम्पद्यते। तमृचो मनुष्यलोकमुपनयन्ते स तत्र तपसा ब्रह्मचर्येण श्रद्धया सम्पन्नो महिमानमनुभवति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - स यद्येकमात्रम् इति । सः - उपासकः, यद्येकमात्रम् - ह्रस्वं प्रणवम् अपरब्रह्मवाचकम्,\" अभिध्यायीत - अपरब्रह्मवाचकेन ह्रस्वेन प्रणवेन यः अपरं ब्रह्मोपास्ते, स तेनैव - एकमात्रोंकारकरणकापरब्रह्मध्यानेनैव, संवेदितः - लब्धसत्ताकः, जगत्याम् - भुवि, अभि1 अभ्यर्हितः श्रेष्ठः सम्पद्यते। तम् ऋङ्मन्त्राः मनुष्यलोकं प्रापयन्ति । सः - मनुष्यलोकं नीतः, तपसा - अनशनादिना, ब्रह्मचर्येण - मैथुनवर्जनेन, श्रद्धया - आस्तिक्यबुद्ध्या, यदि सम्पन्नो भवति, तदा महिमानम् - श्रेयस्साधकं ब्रह्मोपासनम् अनुतिष्ठति इत्यर्थः । न च एचो ह्रस्वाभावात् कथमोंकारस्य ह्रस्वत्वम् इति शंकनीयम्; लोके2 ह्रस्वस्य ओंकारस्य दर्शनात् ।"
                            }
                        ]
                    },
                    {
                        "verse_number": 54,
                        "original_text": "अथ यदि द्विमात्रेण मनसि सम्पद्यते, सोऽन्तरिक्षं यजुर्भिरुन्नीयते सोमलोकम् । स सोमलोके विभूतिमनुभूय पुनरावर्तते ।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र.-अथ यदि द्विमात्रेण इत्यादि । द्विमात्रेण - अपरब्रह्मवाचकेन प्रणवेन यस्य मनसि\" अपरब्रह्मध्यानं सम्पद्यते सः- अन्तरिक्षाश्रितं सोमलोकं द्विमात्रोपासकः पुमान्् यजुर्मन्त्रैः उन्नीयते । अत्र अन्तरिक्षसोमलोकशब्दः ऊर्ध्वमात्रोपलक्षक आमुष्मिकमात्रपर इति ईक्षतिकर्माधिकरणभाष्ये समर्थितम्1 । अमुष्मिन्नैश्वर्यमनुभूय तत्पुण्यावसाने पुनरावर्तते ।।"
                            }
                        ]
                    },
                    {
                        "verse_number": 55,
                        "original_text": "यः पुनरेतं त्रिमात्रेणोमित्येतेनैवाक्षरेण परं पुरुषमभिध्यायीत, स तेजसि सूर्ये सम्पन्नः यथा पादोदरस्त्वचा विनिर्मुच्यते एवं ह वै स पाप्मना विनिर्मुक्तः स सामभिरुन्नीयते ब्रह्मलोकम् । स एतस्माज्जीवघनात् परात्परं पुरिशयं पुरुषमीक्षते । तदेतौ श्लोकौ भवतः ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र.- यः पुनरेतम् इति । यस्तु एकमात्रद्विमात्रत्वदशायाम् अर्वाचीनफलसाधनेन एतेनैवाक्षरेण\" परमात्मानम्, अभिध्यायति - आभिमुख्येन ध्यायति-निरन्तरं ध्यायति इत्यर्थः । सः - उपासकः, तेजोमण्डले सूर्ये सङ्गतः सन् उदरमेव पादो यस्य स पादोदरः ; सर्प इति यावत् । यथा सर्पो जीर्णत्वचा1 विनिर्मुक्तो भवति, एवं पाप्मना विनिर्मुक्तः सन् भगवल्लोकं वैकुण्ठम्, सामभिः - गीतिप्रधानैः, मन्त्रैः उन्नीयते । अत्र व्यासार्यैः - स पाप्मना विनिर्मुक्त इति तच्छब्दश्रवणात्1 स सामभिः इत्यैकपद्यमाश्रित्य, सामगानसहितैः इति वा सान्त्ववचनसहितैः पुरुषैः इति वाऽर्थः इति ईक्षतिकर्माधिकरणे व्याख्यातम् । स एतस्मात् इति कर्मनिमित्तदेहिन एव जीवघनशब्दार्थतया ईक्षतिकर्माधिकरणभाष्ये वर्णितत्वात्2; जीवघनशब्देन संसार3मण्डलमुच्यते मूर्तौ घनः (पा.सू.3-3-77) इति काठिन्यशब्दितमूर्तौ घनशब्दस्य निपातित्त्वात्, देहद्वारत्वादात्मनि काठिन्यस्य, घनशब्दो देहिपर एव । तस्मात् परः परिशुद्धात्मा । तस्मादपि परभूतम्, पुरिशयम् - पूः प्राणिनः सर्वं गुहाशयस्य (आप.ध.सू.1-22-4) इति सर्वेषु प्राणिषु अन्तरात्मतया शयानम्, \"भगवानिति शब्दोऽयं तथा पुरुष इत्यपि ।\" \"निरुपाधी च वर्तेते वासुदेवे सनातने।। (पाद््मोत्तर.6-254-66)\" इति निरुपाधिकपुरुषशब्दवाच्यं भगवन्तं वासुदेवम्5 ईक्षत इत्यर्थः । \"अतएव, स सामभिरुन्नीयते ब्रह्मलोकम् इति ब्रह्मलोकशब्दस्य सत्यलोकपरत्वशंका व्युदस्ता,\" तद्गतानाम् परवासुदेवेक्षणासम्भवात् इति द्रष्टव्यम्। तदेतौ इति । तत् - ओंकारध्यानम् अधिकृत्य वक्ष्यमाण8श्लोकौ प्रवृत्तौ इत्यर्थः ।।"
                            }
                        ]
                    },
                    {
                        "verse_number": 56,
                        "original_text": "तिस्रो मात्रा मृत्युमन्त्यः प्रयुक्ताः अन्योन्यसक्ता अनविप्रयुक्ताः। क्रियासु बाह्माभ्यन्तरमध्यमासु सम्यक् प्रयुक्तासु न कम्पते ज्ञः।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - तिस्रो मात्रेति । अविप्रयुक्ता न भवन्ति इति अनविप्रयुक्ताः1 । अत्यन्तद्रुतोच्चारणेन\" अन्योन्यसक्ततया,अतिविप्रकृष्टकालतया, अत्यन्तविप्रयुक्ततया वा प्रयुक्ताः तिस्रो मात्राः मृत्युमन्त्यः - मृत्युप्रदाः अनर्थावहा इति यावत् । मृत्युमत्य इति पाठोऽपि स एवार्थः । यज्ञादिका बाह्याः क्रियाः, आन्तराः मानसक्रियाः, मध्यमाः वाचिकजपरूपाः । आसु क्रियासु-तिसृषु मात्रासु, सम्यक्-अत्यन्तसंयोगवियोग1मन्तरेण प्रयुक्तासु सतीषु, ज्ञः - तस्य योगाभिज्ञः2 पुमान्, न कम्पते-फलात् न च्यवत इत्यर्थः ।।"
                            }
                        ]
                    },
                    {
                        "verse_number": 57,
                        "original_text": "\"ऋग्भिरेतं यजुर्भिरन्तरिक्षं सामभिर्यत्तत् कवयो वेदयन्ते । \" तमोंकारेणैवायतनेनान्वेति विद्वान् यत्तच्छान्तमजरममृतमभयं परं चेति ।। इति पञ्चमः प्रश्नः।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - ऋग्भिरेतम् इति । स विद्वान् एतम्-मनुष्यलोकम् इत्यर्थः1 । यत्तत् कवयो वेदयन्ते\" । कवयः - क्रान्तदर्शिनः । तद्विष्णोः परमं पदं सदा पश्यन्ति सूरयः (सु.उ.6) इत्युक्तरीत्या सूरयो यं लोकं पश्यति, तम् ओंकारेणैवंका मार्गेणान्वेति । गत्वा च, शान्तम् ऊर्मिषट्करहितम्, अजरममृतम् - जरामरणशून्यम्, अभयम् - अकुतोभयम्, परम् - सर्वकारणत्वेन सर्वोत्कृष्टं ब्रह्म च प्राप्नोति इत्यर्थः । \"अस्य सन्दर्भस्य परमात्मपरत्वम् । ईक्षतिकर्मव्यपदेशात्सः (ब्र.सू.1-3-12) इति सूत्रकारैः\" प्रत्यपादि । तदर्थस्तु तद्भाष्ये इत्थमुक्तः आथर्वणिकास्सत्यकामप्रश्नेऽधीयते, यः पुनरेतं त्रिमात्रेणोमित्येवाक्षरेण परमपुरुषमभिध्यायीत स तेजसि सूर्ये सम्पन्नो यथा पादोदरस्त्वचा विनिर्मुच्यते । एवं हवै स पाप्मना विनिर्मुक्तः स सामभिरुन्नीयते ब्रह्मलोकं स एतस्माज्जीवघनात्परात्परं पुरिशयं पुरुषमीक्षत इति । अत्र ध्यायतिईक्षतिशब्दावेकविषयौ ध्यानफलत्वादीक्षणस्य, - यथाक्रतुरस्मिल्लोके पुरुषः इति न्यायेन ध्यानविषयत्वस्यैव प्राप्यत्वात्परमपुरुषमित्युभयत्र कर्मभूतस्यार्थस्य प्रत्यभिज्ञानाच्चः, तत्र संशय्यते - किमिह परमपुरुषमिति निर्दिष्टो जीवः समष्टिरूपोऽण्डाधिपतिः चतुर्मुखः । उत सर्वेश्वरः पुरुषोत्तम इति । किं युक्तम्? समष्टिक्षेत्रज्ञ इति । कुतः? स यो हवै तद््भगवन्मनुष्येषु प्रायणान्तम् ओंकारमभिध्यायीत कतमं वाव स तेन लोकं जयतीति प्रक्रम्य एकमात्रं प्रणवमुपासीनस्य मनुष्यलोकप्राप्तिमभिधाय द्विमात्रम् उपासीनस्यान्तरिक्षलोक- प्राप्तिमभिधाय त्रिमात्रमुपासीनस्य प्राप्यतयाऽभिधीयमानो ब्रह्मलोकोऽन्तरिक्षात्परो जीवसमष्टिरूपस्य चतुर्मुखस्य लोकः इति विज्ञायते । तद््गतेन वीक्ष्यमाणस्तल्लोकाधिपश्चतुर्मुख एव । एतस्माज्जीवघनात्परात्परमिति च देहेन्द्रियादिभ्यः पराद्देहेन्द्रियादिभिस्सह घनीभूताज्जीवव्यष्टिपुरुषाद््ब्रह्मलोक- वासिनस्समष्टिपुरुषस्य चतुर्मुखस्य परत्वेनोपपद्यते । अतोऽत्र निर्दिश्यमानः परः पुरुषस्समष्टिपुरुषश्चतुर्मुख एव । एवं चतुर्मुखत्वे निश्चिते अजरत्वादयो यथाकथंचिन्नेया इति प्राप्ते प्रचक्ष्महे - ईक्षतिकर्मव्यपदेशात्सः (ब्र.सू. 1-3-12) इति । ईक्षतिकर्म परमात्मा । कुतः? व्यपदेशात् । व्यपदिश्यते हि ईक्षतिकर्मपरमात्मत्वेन । तथाहि ईक्षतिकर्मविषयतयोदाहृते श्लोके - तमोंकारेणैवायतनेनान्वेति विद्वान्यत्तच्छान्त- मजरमभयममृतं परं चेति परं शान्तमजरमभयममृतमिति परमात्मन एवैतद्रूपम् - एतदभयमेतदमृतमेतद््ब्रह्म इत्येवमादि श्रुतिभ्यः । एतस्माज्जीवघनात् परात्परम् इति च परमात्मन एव व्यपदेशः; न चतुर्मुखस्य तस्यापि जीवघनशब्दगृहीतत्वात् । यस्य हि कर्मनिमित्तं देहित्वम्, स जीवघन इत्युच्यते । चतुर्मुखस्यापि तच्छ्रूयते-यो ब्रह्मणं विदधाति पूर्वम् इत्यादौ । यत्पुनरुक्तमन्तरिक्षलोकस्योपरि निर्दिश्यमानो ब्रह्मलोकश्चुतुर्मुखलोक इति प्रतीयत तत्रस्थश्चतुर्मुख इति । तदयुक्तम् - यत्तच्छान्तमजरमभयम् इत्यादिना ईक्षतिकर्मणः परमात्मत्वे निश्चिते सति ईक्षितुः स्थानतया निर्दिष्टो ब्रह्मलोको न क्षयिष्णुः चतुर्मुखलोको भवितुमर्हति । किंच - यथा पादोदरस्त्वचा विनिर्मुच्यते एवं ह वै स पाप्मना विनिर्मुक्तः स सामभिरुन्नीयते ब्रह्मलोकमिति सर्वपापविनिर्मुक्तस्य प्राप्यतयोच्यमानं न चतुर्मुखस्थानम् । अतएव च उदाहरणश्लोके इममेव ब्रह्मलोकमधिकृत्य श्रूयते-यत्तत्कवयो वेदयन्ते इति । कवयः - सूरयः, सूरिभिः दृश्यं च वैष्णवं पदमेव । तद्विष्णोः परमंपदं सदा पश्यन्ति सूरयः इत्येवमादिभ्यः । न च अन्तरिक्षात्परश्चतुर्मुखलोकः, मध्ये स्वर्गलोकादीनां सद्भावात् । अतः - एतद्वै सत्यकाम परं चापरं च ब्रह्म यदोंकारस्तस्माद्विद्वानेतेनैवायतनेनैकतरमन्वेति इति प्रतिवचने यदपरं कार्यं ब्रह्मनिर्दिष्टम् । तदैहिकामुष्मिकत्वेन द्विधा विभज्य एकमात्रं प्रणवमुपासीनानाम् ऐहिकं मनुष्यलोकावाप्तिरूपं फलमभिधाय द्विमात्रमुपासीनानाम् आमुष्मिकमन्तरिक्षशब्दोपलक्षितं फलं चाभिधाय - त्रिमात्रेण परब्रह्मवाचिना प्रणवेन परमपुरुषं ध्यायतां परमेव ब्रह्म प्राप्यतया उपदिशति इति सर्वं समंजसम्। अत ईक्षतिकर्म परमात्मेति ।। इति पञ्चमप्रश्नप्रकाशिका ।।"
                            }
                        ]
                    },
                    {
                        "verse_number": 58,
                        "original_text": "अथ हैनं सुकेशा भारद्वाजः पप्रच्छ । भगवन् ! हिरण्यनाभः कौसल्यो राजपुत्रो मामुपेत्यैनं प्रश्नमपृच्छत षोडशकलं भारद्वाज ! पुरुषं वेत्थ इति । तमहं कुमारम् अब्रुवम् नाहमिमं वेद; यद्यहमिमवेदिषम् कथं ते नावक्ष्यमिति । समूलो वा एष परिशुष्यति, योऽनृतमभिवदति । तस्मान्नार्हाम्यनृतं वक्तुम् । स तूष्णीं रथमारुह्य प्रवव्राज । तं त्वा पृच्छामि, क्वासौ पुरुष इति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र.-अथ हैनं सुकेशा इत्यादि । हे भगवन् ! हिरण्यनाभनामा कोसलदेशाधिपती राजपुत्रो मत्समीपमागत्य\" इमं वक्ष्यमाणं प्रश्नं कृतवान् । हे भारद्वाज । इति मां सम्बोध्य1 प्राणाद्याः नामान्ताः षोडशकला यस्य स षोडशकलः, तं पुरुषं वेत्थ2 - जानासि किमिति इत्यर्थः । तम्-राजकुमारम् अहमेव मुक्तवान्, त्वदुक्तं पुरुषमहं न जानामि । यद्यहं जानीयाम्, केन हेतुना3 राजकुमाराय योग्याय शिष्याय न कथयिष्यामि इति । योऽनृतं ब्रूते, स मूलेन सह सर्वतः शुष्यति । श्रेयो हेतुभूतं पुण्यं सर्वमेव4 नश्यति इत्यर्थः । अतो मदुक्ते त्वयाऽनृतशंका न कार्येति भावः । प्रवव्राज-प्रकर्षेण गतः । अनेन स्वल्प लज्जा5 सूचिता । रथेन प्रवव्राज इत्यनेन तस्य प्रभुत्वं सूचितम्6। तमेव षोडशकलं पुरुषं पृच्छामि त्वाम्, क्वासौ इति । क्व प्रदेशे तिष्ठति इत्यर्थः । अत्र आधारभूतदेशप्रश्नद्वारा जीवो वा परमात्मा वा इति निर्णयार्थोऽयं प्रश्न इति द्रष्टव्यम् ।"
                            }
                        ]
                    },
                    {
                        "verse_number": 59,
                        "original_text": "तस्मै स होवाच । इहैवान्तश्शरीरे सोम्य स पुरुषः, यस्मिन्नेताः षोडशकलाः प्रभवन्तीति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - तस्मै सहेति । इहैवान्तश्शरीरे सोम्य ! स पुरुषः यस्मिन्नेताष्षोडशकलाः प्रभवन्ति\" । इहैवान्तश्शरीरे वर्तन्त इति शेषः । अनेन शरीरपरिच्छिन्नप्रदेशमात्राधारत्वोक्त्या जीव इत्युक्तम् भवति । \"ननु जीवस्यैव कथं षोडशकलत्वम्? षोडशकलाधारत्वतत्स्रष्टृत्वयोः परमात्मन्येव1 पुष्कलत्वादित्याशंक्याह\" - यस्मिन् इति । यस्मिन्-पुरुषे, एताः - वक्ष्यमाणाः प्राणाद्या नामान्ताः षोडशकलाः स्वसंसर्गप्रयुक्त- सुखदुःखादिभोगाख्यमुपकारं कर्तुम्, प्रभवन्ति-समर्था भवन्ति इत्यर्थः। ततश्च षोडशकलाभोक्तृत्वमेव षोडशकलत्वम् । तच्च जीवस्यैव इति भावः ।।"
                            }
                        ]
                    },
                    {
                        "verse_number": 60,
                        "original_text": "स ईक्षांचक्रे । कस्मिन्नहमुत्क्रान्त उत्क्रान्तो भविष्यामि, कस्मिन् वा प्रतिष्ठिते प्रतिष्ठास्यामीति।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - ननु षोडशकलासर्गहेतुत्वे जीवपरमात्मनोरविशिष्टे तद््भोक्तृत्वं जीवस्यैव न परमात्मन\" इत्यत्र किं नियामकमित्यत्राह-स ईक्षांचक्रे इत्यादि । इदं वाक्यं जीवाभिसन्धिप्रकारप्रदर्शनपरम् सोऽध्यक्षे तदुपगमादिभ्यः (ब्र.सू.4-2-4) इति भाष्ये तथोक्तत्वात्2 मदुत्क्रान्तिप्रतिष्ठासहभूतोत्क्रान्तिप्रतिष्ठः को वेति पर्यालोचितवानित्यर्थः । ततश्च स्वोपकाराभिसन्धिपूर्वकं जीवस्य प्राणादिस्रष्टृत्वात्तद््भोक्तृत्वं सम्भवति परमात्मनस्तु - \"न च माम् तानि कर्माणि निबध्नन्ति धनञ्जय ।\" \"उदासीनवदासीनमसक्तं तेषु कर्मसु ।। (भ.गी.9-9)\" \"न मां कर्माणि लिम्पन्ति न मे कर्मफले स्पृहा (भ.गी.4-14) इत्युक्तरीत्या स्वोपकाराभिसन्धिपूर्वकस्रष्टृत्वाभावान्न\" तस्य षोडशकलाभोक्तृत्वमिति भावः ।।\nस प्राणमसृजत इत्यादि । जीवः एवं पर्यालोच्य प्रथमतः स्वोत्क्रान्तिप्रतिष्ठसहभूतोत्क्रान्तिप्रतिष्ठं\" मुख्यप्राणं सृष्टवान् । तस्मात् श्रद्धाम्1 आस्तिक्यबुद्धिम्, पञ्चमहाभूतानि, वागादीन्द्रियम्, मनः, व्रीह्यादिरूपम् अन्नम्, तदायत्तं शरीरेन्द्रियसामर्थ्यम् शरीरशोषणादिलक्षणम् तपः , ऋग्यजुःसामादीन् मन्त्रान्, ज्योतिष्टोमादीनि कर्माणि, कर्मफलभूतान् स्वर्गादीन् लोकान्, तेषु लोकेषु स्वर्गादि2नामानि सृष्टवान् इत्यर्थः । यद्यपि षोडशकलास्रष्टृत्वं परमात्मन एव तथापि तद्धेतुभूतादृष्टारम्भककर्मकर्तृत्वेन अयं स्रष्टृत्ववाद इति द्रष्टव्यम् । ततश्च स्वभोगोपकारिकाः षोडशापि कलाः तद्धेतुभूतादृष्टारम्भककर्माणि कृत्वा सृष्टवान्। अतः तद््भोक्तृतया षोडशकलत्वं जीवस्य इति यावत् ।।"
                            }
                        ]
                    },
                    {
                        "verse_number": 61,
                        "original_text": "स यथेमा नद्यस्स्यन्दमानास्समुद्रायणास्समुद्रं प्राप्यास्तं गच्छन्ति, भिद्येते तासां नामरूपे, समुद्र इत्येवं प्रोच्यते-एवमेवास्य परिद्रष्टुरिमाष्षोडशकलाः पुरुषायणाः पुरुषं प्राप्यास्तं गच्छन्ति ; भिद्येते तासां नामरूपे, पुरुष इत्येवं प्रोच्यते।स एषोकलोऽमृतो भवति । तदेष श्लोकः।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - अथ परमात्मनः ईदृक्त्वाभावादकलत्वम्, तद्द्वारा मुमुक्षुवेद्यत्वं च उपपादयति\" - स यथेमा नद्यः इति । यथा - प्रस्रवन्त्यो गङ्गाद्याः, नद्यः समुद्रायणाः - अयन1शब्देन आधारत्वमुखेन आत्मत्वमुच्येत2 - समुद्रापृथक्स्थितिप्रतिपत्तियोग्या भूत्वा, समुद्रं प्राप्य अस्तं गच्छन्ति - अदर्शनं यान्ति, न तु समुद्रे वृद्ध्यादिलक्षणं विकारम् उत्पादयितुं प्रभवन्ति । तासां च गङ्गा यमुनादि3नामानि यानि, यानि च शुक्लकृष्णादि4रूपाणि प्राक्तनानि विभिद्यन्ते5 तत्प्रवेशानन्तरं नामान्तरं6 रूपान्तरं च भवति इत्यर्थः । तदेव दर्शयति - समुद्र इत्येवं प्रोच्यत7 इति । तत्प्रविष्टं8 नदीजातं सर्वं समुद्र इत्येव9 प्रोच्यते न तु गङ्गा-यमुना इति । स यथा । स दृष्टान्तो यथा इत्यर्थः । \"एवमेव अस्य परिद्रष्टुः - अनुभवितुर्भोक्तुर्जीवस्य भोगोपकरणभूता, इमाः - षोडशापि कलाः\" निरुपाधिकपुरुषशब्दवाच्यं वासुदेवं प्राप्यास्तं गच्छन्ति - यथा शिलातलं प्राप्य क्षुरधाराः कुण्ठीभवन्ति, तथा भोगाधायिका न भवन्ति इत्यर्थः । तत्र हेतुमाह-पुरुषायणाः इति । पुरुषसंकल्पाधीन स्वरूपस्थितिप्रवृत्तिका इत्यर्थः। आसाम् कलानां जीवविषये भोग्य-भोग्यस्थान-भोगोपकरणत्वादिनामरूपभेदवत् परमात्मविषये भोगस्थानत्वादि नामरूपे न स्तः। तदेव दर्शयति- पुरुष इत्येवमिति। पुरुषापृथक्स्थितिप्रतिपत्तिकतया पुरुष इत्येवं प्रोच्यते ; न तु तद््भिन्नत्वेन तद््भोग्यभोगस्थानत्वादिना तत्कला10 प्रोच्यते। स एष इति । तस्मात् परमात्मनः कलाभोक्तृत्वाभावात् अकल इत्येव उच्यते । अत एव अमृतश्च ; मरणस्य भोक्तृत्वरूपकलासम्बन्धाधीनत्वादिति भावः । तदेष इति । तत् - परमात्मनस्स्वरूपम्11 अधिकृत्य वक्ष्यमाणः, श्लोकः प्रवृत्त इत्यर्थः ।"
                            }
                        ]
                    },
                    {
                        "verse_number": 62,
                        "original_text": "अरा इव रथनाभौ कला यस्मिन् प्रतिष्ठिताः ।\nतं वेद्यं पुरुषं वेद मा वो मृत्युः परिव्यथा इति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - अरा इव इति । यस्मिन् प्रतिष्ठिताः यदात्मिकाः यदुपादाना1 इत्यर्थः । यथावत्\" तमेव पुरुषं मुमुक्षुवेद्यम् अवगच्छत । ब्रह्मज्ञानस्य2 फलमाह-मा वो मृत्युरिति । वः - ब्रह्मज्ञानां युष्माकं परितो व्यथाः मृत्युः मा कार्षीत् इत्यर्थः ।।"
                            }
                        ]
                    },
                    {
                        "verse_number": 63,
                        "original_text": "तान् होवाच - एतावदेवाहमेतत् परं ब्रह्म वेद, नातः परमस्तीति ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - तान् होवाच इति । तान् - सुकेशादीन् षडपि शिष्यान् प्रति एतत् उवाच अहमेतावदेव\" परं ब्रह्म जानामि । परब्रह्मविषये ममैतावदेव ज्ञानम् । इतोऽधिकं नास्तीत्यर्थः ।।"
                            }
                        ]
                    },
                    {
                        "verse_number": 64,
                        "original_text": "ते तमर्चयन्तः त्वं हि नः पिता योऽस्माकमविद्यायाः परं पारं तारयसीति । नमः परमऋषिभ्यो नमः परमऋषिभ्यः ।।",
                        "commentaries": [
                            {
                                "author": "Rangaramanuja's Praśnopaniṣat Prakāśikā",
                                "commentary": "\"प्र. - ते तमर्चयन्तः इति । ते षडपि शिष्याः1, तम् - पिप्पलादम्, त्वम् अस्माकम्\" संसारा1 कूपारतीरप्रापकतया पिताऽसि । तस्मात् त्वत्तो जन्मैव श्रेष्ठं जन्म; स हि विद्यातस्तं जनयति । तच्छ्रेष्ठं जन्म (आप.ध.सू. 1-16, 17) इति श्रवणात् इति अर्चयन्तः पूजयन्तो बभूवुः ।। नमः परमऋषिभ्यो नमः परमऋषिभ्यः ।। उत्तरशान्तिस्थाने नमः परमऋषिभ्य इति वाक्यम् । अभ्यासः उपनिषत्समाप्त्यर्थः । \"न च - एतावदेवाहं परं ब्रह्म वेद, नातः परमस्ति परम अस्ति इति षोडशकलजीवातिरिक्तपरब्रह्मनिषेधः\" किं न स्यात् इति वाच्यम् । अधिकं तु भेदनिर्देशात् (ब्र.सू.2-1-22) इत्यादिभिः विरोधप्रसङ्गात् । तत्र हि जीवाभेदाद््ब्रह्मणो जगत्कारणत्वे हिताकरणादि दोषमाशंक्य जीवभेदाद्दोषाभावस्सिद्धान्तितः । तथाहि तदधिकरणभाष्यं जगतो ब्रह्मानन्यत्वं प्रतिपादयद््भिः - तत्त्वमसि (छां.उ. 6-8-7), अयमात्मा ब्रह्म (मां.उ. 1-2) इत्यादिभिः जीवस्यापि ब्रह्म अनन्यत्वं व्यपदिश्यत इत्युक्तम् । तत्रेदं चोद्यते - यदि इतरस्य जीवस्य ब्रह्मभावोऽमीभिः वाक्यैर्व्यपदिश्यते । तदा ब्रह्मणः सार्वज्ञ्यसत्यसंकल्पत्वादियुक्तस्यात्मनो हितरूपजगदकरणमहितरूपजगत्करण- मित्यादयो दोषाः प्रसज्येरन् । आध्यात्मिकाधिदैविकाधिभौतिकानन्तदुःखाकरं च इदं जगत् । न चेदृशे स्वानर्थे स्वाधीनो बुद्धिमान्प्रवर्तते । जीवाद््ब्रह्मणो भेदवादिन्यः श्रुतयो जगद्ब्रह्मणोनन्यत्वं वदता त्वयैव परित्यक्ताः । भेदे सति अनन्यत्वासिद्धेः, औपाधिकभेदविषयाः भेदश्रुतयः । स्वाभाविकाभेदविषयाश्च अभेदश्रुतयः इति चेत्; तत्रेदं वक्तव्यम् - स्वभावतः स्वस्मादभिन्नं जीवं किमनुपहितं जगत्कारणम् ब्रह्म जानाति वा न वा । न जानाति चेत्सर्वज्ञत्वहानिः, जानाति चेत् स्वस्मादभिन्नस्य जीवस्य दुःखं स्वदुःखमेव जानतो ब्रह्मणो, हिताकरणाहितकरणादि दोषप्रसक्तिरनिवार्या, जीवब्रह्मणोः अज्ञानकृतो भेदः, तद्विषयाभेदश्रुतिरिति चेत् ; तत्रापि जीवाज्ञानपक्षे पूर्वोक्ते विकल्पः तत्फलं च तदवस्थम् । ब्रह्माज्ञानपक्षे स्वप्रकाशस्वरूपस्य ब्रह्मणोऽज्ञानसाक्षित्वं तत्कृतजगत्सृष्टिश्च न सम्भवति । अज्ञानेन प्रकाशस्तिरोहितश्चेत् तिरोधानस्य प्रकाशनिवृत्तिकरत्वेन प्रकाशस्यैव स्वरूपत्वात्स्वरूपनिवृत्तिरेवेति स्वरूपनाशादिदोषसहस्रं प्रागेवोदीरितम् । अत इदमसङ्गतम् । ब्रह्मणो जगत्कारणत्वमिति । इतरव्यपदेशाद्धिताकरणादिदोषप्रसक्तिः (ब्र.सू.2-1-21) इति सूत्रेण पूर्वपक्षं प्रापय्य सिद्धान्तोऽभिधीयते - अधिकं तु भेदनिर्देशात् (ब्र.सू. 2-1-22) इति । तु शब्दः पक्षं व्यावर्तयति। आध्यात्मिकादिदुःखयोगार्हप्रत्यगात्मनोऽधिकमर्थान्तरभूतं ब्रह्म कुतः? भेदनिर्देशात् प्रत्यगात्मनो हि भेदेन निर्दिश्यते परंब्रह्म - य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तर्याम्यमृतः (बृ.उ. 5-7-26), पृथगात्मानं प्रेरितारं च मत्वा जुष्टस्ततस्तेनामृतत्त्वमेति (श्वे.उ. 1-6) स कारणं करणाधिपाधिपः (श्वे.उ. 6-9), तयोरन्यः पिप्पलं स्वाद्वत्त्यनश्नन्नन्यो अभिचाकशीति (श्वे.उ. 4-6), ज्ञाज्ञौ द्वावजावीशनीशौ (श्वे.उ. 1-9), प्राज्ञेनाऽऽत्मना सम्परिष्वक्तः (ब-.उ. 6-3-21), प्राज्ञेनात्मनाऽन्वारूढः (बृ.उ. 6-3-35) अस्मान् मायी सृजते विश्वमेतत्तस्मिंश्चान्यो मायया सन्निरुद्धः (श्वे.उ. 4-9) प्रधानक्षेत्रज्ञपतिर्गुणेशः (श्वे.उ. 6-16), नित्यो नित्यानां चेतनश्चेतनानाम् एको बहूनां यो विदधाति कामान् (क.उ. 5-13), योऽव्यक्तमन्तरे सञ्चरन् यस्याव्यक्तं शरीरं यमव्यक्तं न वेद योऽक्षरमन्तरे सञ्चरन् यस्याक्षरं शरीरं यमक्षरं न वेद एष सर्वभूतान्तरात्मा़ऽपहतपाप्मा दिव्यो देव एको नारायणः । (सु.उ. 7) इत्यादिभिः। अश्मादिवच्च तदनुपपत्तिः (ब्र.सू.2-1-23) इति अश्मकाष्ठलोष्ठतृणादीनामत्यन्तहेयानां सततविकारास्पदानामचिद्विशेषाणां निरवद्य- निर्विकारनिखिलहेयप्रत्यनीककल्याणैकतान-स्वेतरसमस्तवस्तुविलक्षणानन्दज्ञाननन्दैक स्वरूपनानाविधानन्तमहाविभूति ब्रह्मस्वरूपैक्यं यथा नोपपद्यते, तथा चेतनस्यापि अनन्तदुःखार्हस्य खद्योतकल्पस्य - अपहतपाप्मा (छां.उ. 8-1-5) इत्यादिवाक्यावगतसकलहेयप्रत्यनीकानवधिकातिशयसंख्येयकल्याणगुणगणाकरब्रह्म- भावानुपपत्तिः । सामानाधिकरण्यनिर्देशः यस्यात्मा शरीरम् (बृ.उ.मा.पा. 5-7-26) इत्यादि श्रुतेर्जीवस्य ब्रह्मशरीरत्वाद््ब्रह्मणो जीवशरीरतया तदात्मत्वेनावस्थितेः, जीवप्रकारकब्रह्मप्रतिपादनपरश्चैतदविरोधि । प्रत्युतैतस्यार्थस्योप - पादकश्चेति - अवस्थितेरिति काशकृत्स्नः (ब्र.सू. 1-4-22) इत्यादिभिरसकृदुपपादितम् । अतः सर्वावस्थं ब्रह्म चिदचिद्वस्तुशरीरं इति सूक्ष्मचिदचिद्वस्तुशरीरं ब्रह्म कारणं, तदेव ब्रह्म स्थूलचिदचिद्वस्तुशरीरं जगदाख्यं कार्यमिति जगद््ब्रह्मणोः सामानाधिकरण्योपपत्तिः जगतो ब्रह्मकार्यत्वं ब्रह्मणोऽनन्यत्वम् अचिद्वस्तुनो जीवस्य ब्रह्मणश्च परिणामित्वदुःखित्वकल्याणगुणाकरत्वस्वभावासंकरस्सर्वश्रुत्यविरोधश्च भवति । सदेव सोम्येदमग्र आसीत् एकमेव (छां.उ. 6-2-1) इत्यविभागावस्थायामप्यचिद्युक्तजीवस्य ब्रह्मशरीरतया सूक्ष्मरूपेणा- वस्थानमवश्याभ्युपगन्तव्यम् । वैषम्यनैर्घृण्ये न सापेक्षत्वात् (ब्र.सू. 2-1-34), न कर्माविभागात् इति चेन्न अनादित्वादुपपद्यते चाप्युपलभ्यते च (ब्र.सू. 2-1-35) इति सूत्रद्वयोदितत्त्वात्तदानीमपि सूक्ष्मरूपेणावस्थानस्य अविभागस्तु नामरूपविभागाभावादुपपद्यते । अतो ब्रह्मकारणत्वं सम्भवत्येव इति । एवं अधिकोपदेशात्तु बादरायणस्यैवं तद्दर्शनात् (ब्र.सू. 3-4-8), भेदव्यपदेशाच्चान्यः (ब्र.सू. 1-1-22), सुषुप्त्युत्क्रान्त्योर्भेदेन (ब्र.सू. 1-3-43), उभयेऽपि हि भेदेनैनमधीयते (ब्र.सू. 1-2-21) इत्यादि न्यायाः प्रकुप्येयुरित्यलं प्रपञ्चेन ।। क्षेमाय यः करुणया क्षितिनिर्जराणां भूमावजृम्भयत भाष्यसुधामुदारः । वामागमाध्वगवदावदतूलवातो रामानुजः स मुनिराद्रियतां मदुक्तिम् ।। इति षष्ठप्रश्नप्रकाशिका ।। इति श्रीमत्ताताचार्यचरणारविन्दचञ्चरीकस्य वात्स्त्यानन्तार्य- पादसेवासमधिगत - शारीरकमीमांसाभाष्यहृदयस्य परकालमुनि - पादसेवासमधिगतपारमहंस्यस्य श्रीरंगरामानुजमुनेः कृतिषु प्रश्नोपनिषत् प्रकाशिका ।। समाप्तम्।।"
                            }
                        ]
                    }
                ]
            }
        ]
    }
}